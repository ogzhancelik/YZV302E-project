[
    {
        "url": "https://tr.khanacademy.org/science/biology/intro-to-biology/what-is-biology/a/prep-to-study-biology",
        "title": "Biyoloji Dersine Hazırlık",
        "contents": "Biyolojiye başlamadan önce ne bilmem gerekiyor?\nBiyolojiye merakınız varsa veya gelecekte eğitiminize biyoloji alanında devam etmek istiyorsanız biyolojinin ön koşullarını, başka bir deyişle, biyoloji için iyi bir temel oluşturacak diğer bilgilerin neler olduklarını merak ediyor olabilirsiniz. Eğer öyleyse hemen başlayın!\nBence biyolojinin en önemli ön koşulları, meraklı olmak, açık fikirli olmak ve doğal dünya hakkında eleştirel bir şekilde düşünmeye istekli olmaktır. Eğer bu özellikler sizde varsa ve biyoloji yolunda biraz kimya, fizik, istatistik ve matematik öğrenmeyi de kabul ediyorsanız, herhangi bir ön bilgiye ihtiyacınız yok. Hemen şu an biyoloji öğrenmeye başlayabilirsiniz.\nBununla birlikte, özellikle kimya gibi diğer alanlara biraz aşinaysanız biyoloji yolculuğu sizin için daha kolay ve keyifli bir hâle gelebilir. Aşağıda Khan Academy biyoloji içeriklerinden veya herhangi bir biyoloji dersinden, en iyi şekilde yararlanmanızı sağlayacak birkaç temel konu yer alıyor.\nGenel bilim becerileri\nThe scientific method (Bilimsel yöntem). Hipotezin ne olduğunu veya nasıl test edildiğini hatırlıyor musunuz? Bu temel kavramlar size yalnızca biyolojide değil diğer bilim alanlarında da yardımcı olacak!\nKimya\nGeneral chemistry (Genel kimya). Atomlar, moleküller ve bu yapıların birbiriyle olan etkileşimi hakkında daha fazlasını öğrenin. Sonuçta bunlar vücudunuzun (ve bütün hayatın) ham maddesi! Acid-base chemistry (Asit-Baz Kimyası). Vücudunuzdaki kimyanın büyük bir bölümü sulu çözeltilerde gerçekleşen asit-baz kimyasıdır. Asit ve bazların ne olduğunu bilmek biyokimyada bir hayli ilerlemenizi sağlayacaktır.\nFizik\nTermodinamik kanunları (Laws of thermodynamics). Enerji nedir? Enerji geçişini sağlayan kurallar nelerdir? Enerji ekosistemler, organizmalar ve hücreler arasında sürekli olarak akar; bu sistemlerin çalışabilmesi için de oldukça önemlidir.\nİstatistik\nOlasılık kuralları (Basics of probability). Olasılık biyolojide temel kavramlardan biridir. Milyonlarca detay veya formül bilmenize gerek yok, temel kavramları anladığınız takdirde genetik ve popülasyon genetiği konularında epey kolaylık yaşarsınız! İstatistik (Statistics). Verileri nasıl tanımladığımızı hatırlayın. Mod, medyan ve ortalama terimleri size tanıdık geldi mi? Daha derine inerseniz ve hipotez testini öğrenirseniz kesinlikle bir adım öndesiniz!\nMatematik\nTemel cebir ve grafikler (Basic algebra and graphing). Biyolojiye giriş derslerinin çoğunda matematik çok yoğun kullanılmaz fakat temel cebir ve grafik bilgisi (örn. , eğrinin anlamı) biyolojideki rakamları ve verileri anlamınızı kolaylaştıracaktır.\nBaşlamadan, tüm bunları bilmem gerekli mi?\nAslında gerekmiyor! Daha önce bahsettiğim gibi bu bilgileri biyolojiye devam ederken de öğrenebilirsiniz. Yalnızca bütün bu konuları biyolojiyle eş zamanlı olarak çalışmanız gerektiğini unutmayın. Ayrıca, bu konulara hakim olmadığınız için endişelenip, biyolojiden vazgeçmeyin!\nÖrnek vereyim: Ben, biyoloji derslerine hazırlanamayan tipik bir öğrenci örneğiydim. Lisede hiç fizik dersi almadım, hatta mezun olana kadar üniversitede de almadım! Kimyadan da düşük not aldığım için derslerin gerisinde kalıyordum. Tavsiye ettiğim yaklaşım bu değil fakat gerçekten istekli bir insan ön koşulları \"henüz sağlayamamış\" olsa da biyolojide başarılı olabilir.\nPeki ya [kimyayı/fiziği/istatistiği/matematiği] sevmiyorsam?\nBu konulardan bazıları (henüz! ) favori dersiniz olmasa da biyolojiden uzaklaşmayın. Biyoloji oldukça büyük ve çeşitlilik içeren bir alandır. Bütün biyologların kimya, fizik, matematik ve istatistik alanlarında temel bir bilgiye sahip olması gerekir fakat bu konularda uzmanlaşmaları gerekmez.\nAyrıca geçmişte bu konularda kötü bir deneyim yaşadıysanız şansınızı neden bir de Khan Academy'de denemiyorsunuz? Beklediğinizden çok daha fazla eğlenebileceğinizi söylemiş miydik?"
    },
    {
        "url": "https://tr.khanacademy.org/science/biology/intro-to-biology/what-is-biology/a/what-is-life",
        "title": "Yaşam Nedir?",
        "contents": "Giriş\nBiyolojiye giriş videosunda biyolojiyi, canlılar ve organizmaları konu alan bir bilim dalı olarak tanımlamıştık. Oldukça basit ve anlaşılır olan bu tanım; cevaplaması çok daha zor ve ilginç: \"Yaşam nedir? \" ve \"Canlı olmak ne anlama gelir? \" gibi soruları da beraberinde getiriyor.\nSiz gibi, ben de bir canlıyım. Havlamasını duyduğum köpek de penceremin önünde duran ağaç da canlı fakat bulutlardan düşen kar taneleri canlı değil. Bu makaleyi okurken kullandığınız bilgisayar veya üzerinde oturduğunuz sandalye de cansız. O sandalyenin imalatında kullanılan odun parçaları bir zamanlar canlıydı fakat artık değil. Bir odunu yakmak için kullandığınız ateş de yine cansız.\nYaşamı tanımlayan şey nedir? Bir şeyin canlı olup olmadığına nasıl karar veririz? İnsanların çoğu canlı ve cansız varlıklar arasında ayrım yaparken içgüdüsel bir bilgiye sahiptir fakat yaşam hakkında kesin bir tanım yapmak oldukça zordur. Ne kadar ilginç, değil mi? Bu nedenle yaşam hakkında yapılan tanımların büyük bir bölümü operasyonel tanımlardır, bu tanımlar canlı ve cansız varlıklar arasında ayrım yapmamıza yardımcı olur fakat yine de yaşamın ne olduğu hakkında kesin bilgiler vermez. Bu ayrımı yapabilmek için yalnızca canlı organizmaların sahip olduğu özelliklerin bir listesini yapabiliriz.\nYaşamın özellikleri\nBiyologlar bugüne kadar karşılaştığımız bütün canlı organizmaların taşıdığı pek çok ortak özellik olduğunu keşfetmiştir. Cansız varlıkların bu özelliklerden bazılarını sergilediği durumlar da görülür fakat yalnızca canlı varlıklar bu özelliklerin hepsini bünyesinde barındırırlar.\n1. Organizasyon\nCanlılar, son derece düzenli, başka bir deyişle, özelleşmiş ve koordineli bir şekilde çalılan parçalardan oluşmuş yapılara sahiptirler. Tüm canlı organizmalar bir ya da daha fazla hücreden meydana gelir. Hücreler yaşamın temel birimi olarak kabul edilir.\nTek hücreli canlılar bile karmaşıktır! Her hücrenin içinde, atomlar molekülleri, moleküller de hücre organellerini ve yapılarını oluşturur. Çok hücreli canlılarda, benzer hücreler dokuları oluşturur. Dokular ise, bir araya gelerek organları oluşturur (belirli işlevleri olan vücut parçaları). Organlar birleşerek organ sistemlerini oluşturur.\nİnsanlar gibi çok hücreli organizmalar, bir çok hücreden oluşurlar. Çok hücreli canlılarda hücreler farklı işler yapmak için özelleşerek, bağ doku, epitel doku, kas ve sinir doku gibi dokuları oluşturur. Dokular ise tüm organizmanın ihtiyaç duyduğu belirli fonksiyonları yerine getirecek kalp , akciğerler gibi organları oluşturur.\nGörsel hakları: sol, uyarlandığı kaynak: \"Prokaryote cell, Ali Zifan (CC BY-SA 4, 0), uyarlanmış görsel CC BY-SA 4, 0 lisanslıdır; orta, uyarlandığı kaynak: \"Four types of tissue\", National Institutes of Health (genel kullanıma açık); sağ, uyarlandığı kaynak: \"Pseudostratified Ciliated Columnar\", Blausen personeli (CC BY 3, 0)\n2. Metabolizma\nYaşam, birbiriyle yüksek derecede ilişkili olan pek çok kimyasal tepkimeye dayanır. Bu tepkimeler organizmaların büyümelerine, üremelerine, vücut yapılarını korumalarına, hatta etrafta gezinmelerine ve avlarını yakalamalarına olanak sağlar. Yaşamın devam etmesini sağlayan kimyasal tepkimelerin gerçekleşebilmesi için canlıların besin tüketmeleri ve enerji kullanmaları gerekir. Bir organizmada gerçekleşen biyokimyasal tepkimelerin tamamına metabolizma denir.\nMetabolizma; anabolizma ve katabolizma olarak ikiye ayrılır. Anabolizmada organizmalar, daha küçük moleküllerden daha karmaşık moleküller üretirken, katabolizmada bunun tam tersi gerçekleşir. Anabolik süreçler genellikle enerji tüketirken, katabolik süreçler vücudun enerji depolamasına yardımcı olur.\n3. Homeostaz\nCanlı organizmalar hücre fonksiyonları için gereken koşulları sağlamak için iç çevrelerinde düzenlemeler yapar; örneğin, vücut sıcaklığımızın yaklaşık olarak 37∘‍ C (98, 6∘‍ F) olması gerekir. Dış ortamda değişimler yaşandığı durumlarda bile, iç ortamın sabit kalmasına homeostaz denir. Homeostazın nasıl korunduğuyla ilgili örnek göster. Organizmalar homeostazı nasıl korurlar? Bunu sağlayan pek çok yöntem arasından, bakıldığında kolayca anlaşılabilen bir örneği aşağıdaki fotoğrafta görebilirsiniz. Bir Amerikan çöl tavşanı büyük ve ince kulaklarında çevresine ısı vererek hava sıcak olduğunda kulaklarında bulunan damarlardaki kan dolaşımını artırarak serinliyor. Görsel hakları: \"Amerikan çöl tavşanı\", Jerry Oldenettel (CC BY-NC-SA 2. 0)\n4. Büyüme\nCanlı organizmalar düzenli bir gelişim sürecinden geçer. Her bir hücre daha büyük boyutlara ulaşır ve çok hücreli organizmalar hücre bölünmesi yoluyla daha çok hücreye sahip olur. Siz de dünya üzerinde var olmaya başladığınızda tek bir hücreyken bugün vücudunuzda milyonlarca hücre var1‍ ! Büyüme, proteinler ve DNA (genetik malzeme) gibi büyük ve karmaşık moleküller üreten anabolik süreçler sayesinde gerçekleşir.\n5. Üreme\nCanlılar yeni organizmalar oluşturabilmek için üreyebilir. Üreme iki yolla gerçekleşir: eşeysiz (tek bir canlının dahil olduğu) üreme ve eşeyli (iki canlının dahil olduğu) üreme. Soldaki resimde gösterilen bakteriler gibi tek hücreli organizmalar ikiye bölünerek çok basit bir şekilde üreyebilirler!\nGörsel hakları: sol, \"Salmonella typhimurium\", Janice Carr (kamusal kullanım); sağ \"Sperm-egg, \" (genel kullanıma açık)\nEşeyli üremede ise iki ebeveyn organizma sperm ve yumurta hücreleri üretir. Bu hücreler, üreyen bireylerin genetik bilgisinin yarısını taşır ve genetik bilgileri tam olan bir birey oluşturmak için birleşir. Döllenme adı verilen bu süreç sağdaki resimde gösterilmektedir.\n6. Tepki\nCanlı organizmalar çevrelerindeki uyaranlara veya değişikliklere tepki vererek \"duyarlılık\" gösterir. Örneğin insanlar aleve yaklaştırdıkları ellerini aniden geri çekerler; birçok bitki güneşe doğru döner; tek hücreli organizmalar bir besin kaynağına doğru hareket eder veya sağlıklarına zarar veren bir kimyasaldan uzaklaşırlar. Bir bitkinin dokunulduğunda verdiği tepkiyi görün. Mimosa pudica (Küstüm otu) hakkındaki bu kısa video bitkilerin de tıpkı hayvanlar gibi uyaranlara ani tepkiler verebildiğini gösteriyor. Küstüm otuna her dokunulduğunda; yaprakları aşağıda gösterildiği gibi kapanır. Bitkilerin çoğu uyaranlara küstüm otu kadar gözle görülebilir tepkiler vermez fakat bütün bitkiler çevrelerindeki değişiklikleri fark eder ve bu değişikliklere tepki verir. ler Bunun dışında bitkilerin çevrelerindeki uyaranlara verdiği biyokimyasal ve gelişimsel tepkiler de vardır; bu tepkiler küstüm otunun tepkilerinden farklıdır. Bir bitkinin kendini korumak için zehir salgılaması biyokimyasal tepkilere; yeni bir dal üretmesi ise gelişimsel tepkilere örnek olarak verilebilir. Görsel hakları: \"Mimosa pudica (küstüm otu)\" by Hrushikesh (genel kullanıma açık)\n7. Evrim\nCanlı organizma popülasyonları evrim geçirebilir, bir başka deyişle bu organizmaların genetik yapıları zaman içinde değişebilir. Bazı evrim vakalarında doğal seçilim (seleksiyon) gerçekleşir. Doğal seçilim; daha koyu tüy rengi veya daha dar bir gaga yapısı gibi genetik bir özelliğin, bir canlının belli bir çevrede daha iyi yaşamasına ve üremesine olanak sağlamasıdır. Nesiller geçtikçe uyum avantajı sağlayan bir genetik özellik aynı popülasyon içinde çok daha yaygın hâle gelebilir; bu süreç de adaptasyon olarak adlandırılır.\nBu liste her şeyi kapsıyor mu?\nCanlı organizmaların yaşadığını gösteren pek çok farklı özellik vardır ve yaşamı tanımlayan asıl özelliklerin ne olduğuna karar vermek güç olabilir. Bu nedenle farklı düşünürler, yaşamın özelliklerini içeren farklı listeler oluşturmuştur. Bazı listeler bir varlığın canlı olması için gereken koşulun hareket olduğunu öne sürerken bazıları bu koşulun DNA taşımak olduğunu belirtir; bunların yanında yaşamın temelinin karbon olduğunu vurgulayanlar da vardır.\nGörsel hakları: \"Katır kafası, \" Skeeze (genel kullanıma açık).\nYukarıda yer alan liste de kusursuz bir liste değildir. Örneğin dişi bir at ve erkek bir eşeğin çiftleşmesiyle meydana gelen katır, üreyebilen bir canlı değildir fakat birçok biyolog (diğer herkes gibi) sağda gösterilen katırın canlı bir varlık olduğunu düşünür. Bu hikayede yine buna benzer bir olay dikkat çekmektedir: bir grup bilim insanı epeyce tartıştıktan sonra yaşamın anahtarının üremek olduğu kanısına varmışlardır fakat tek bir tavşanın üreme koşulunu sağlamaması bu bilim insanlarını hayal kırıklığına uğratmıştır2‍ .\nBazı eksik noktaları olsa da yukarıdaki tablo, canlı ve cansız varlıkları birbirinden ayırt ederken göz önünde bulundurabileceğiniz özellikler hakkında mantıklı bilgiler vermektedir.\nCanlı ve cansız varlıkları birbirinden nasıl ayırırız?\nYukarıda verilen bilgiler bir varlığın canlı veya cansız olduğuna karar vermemize ne kadar yardımcı olur? Haydi giriş kısmında bahsettiğimiz canlı ve cansız varlıkları, bir test şeklinde tekrar değerlendirelim.\nGiriş kısmında gördüğümüz canlılar (insanlar, köpekler ve ağaçlar) yaşamın yedi kriterinin tamamını sağlamaktadırlar. Hayvanlar, insanlar ve bitkiler; hücrelerden oluşur, metabolizmaları vardır, homeostazı korur, büyür ve çevrelerindeki uyaranalara tepki verirler. Ayrıca üreyerek çoğalabilirler ve popülasyonları biyolojik evrim geçirebilir.\nCansız varlıklar da yaşam özelliklerinin tamamını olmasa da bazılarını sağlayabilirler. Örneğin kar taneleri oldukça düzenli bir yapıya sahiptir fakat hücreleri yoktur ve büyüyemezler, ayrıca yaşam kriterlerini sağlayamazlar. Buna benzer olarak ateş büyüyebilir, yeni alevler üreterek çoğalabilir, uyaranlara tepki verebilir ve ne kadar tartışmalı bir söylem olsa da ateşin bir \"metabolizma\"sı vardır; fakat ateş düzenli bir yapıya sahip değildir, homeostazı koruyamaz ve evrim için gereken genetik bilgiye sahip değildir.\nCanlı varlıklar, artık cansız varlıklar hâline geldiklerinde bazı canlı özelliklerini taşımaya devam ederken bazı özellikleri kaybederler. Örneğin bir sandalyenin ana malzemesi olan tahtaya mikroskopla baktığınızda bir zamanlar ağacı oluşturan hücrelerin izlerini görebilirsiniz. Tahta artık canlı bir varlık değildir; bir sandalye yapımında kullanılmıştır ve artık büyüyemez, metabolizması yoktur, homeostazı koruyamaz, tepki veremez veya üreyemez.\nRobotlar canlı mıdır? Özellik listemizi daha zor bir durumda deneyelim. Star Wars filmlerindeki R2D2 veya C3PO gibi bir robot düşünün. Böyle bir robot hücreleri olmayan ancak belirli bir düzen örneği gösteren, uyaranlara cevap veren, hatta bir tür metabolizması olan (\"sinir sistemi\"ni çalıştırmak için güç olarak enerji kullanan) bir yapı olurdu. Hatta robot, içine yerleştirilen bir ısıtıcı veya soğutucu sayesinde sıcaklık değiştiğinde tekrar eski sıcaklık seviyesine gelebilir, yani homeostazı koruyabilirdi. Tipik bir robot gelişmez, üremez veya evrimleşen bir popülasyonun bir parçası değildir; dolayısıyla canlı olarak sayılmaz. Ancak robot kendi kendine parça ekleyecek ve başka robotlar üretecek şekilde programlanırsa? Peki ya bu yeni robotların programlarının \"DNA\"sı farklı farklı olursa? Buradan da anlaşılabileceği gibi yeteri kadar karmaşık ve şu an elimizde olanların ötesinde olan bir bilgisayar veya robot yaşamın tanımını değiştirebilir.\nNelerin canlı olduğu halen tanımlanmaktadır.\nCanlı olmanın anlamı hâlâ cevap getirilemeyen bir sorudur. Örneğin; virüsler, yalnızca konak hücrelerde üreyebilen küçük protein ve nükleik asit yapıları, yaşam özelliklerinin çoğuna sahiptirler, fakat hücresel bir yapıları yoktur ve konak hücre olmadan üreyemezler. Ayrıca homeostazı koruyamazlar ve kendi metabolizmaları yoktur.\nGörselin uyarlandığı kaynak: \"Enveloped icosahedral virus, \" Anderson Brito (CC BY-SA 3, 0. Uyarlanmış görsel CC BY-SA 3, 0 lisanslıdır.\nBu sebeplerle virüsler genelde canlı varlıklar olarak düşünülmez fakat herkes bu yargıyla aynı fikirde değildir; ve virüslerin canlı olup olmadıkları hâlâ bir tartışma konusudur. Kendi kendini yenileyen proteinler (örneğin deli dana hastalığına neden olan prionlar) ve kendi kendini yenileyen RNA enzimleri gibi daha basit moleküller yaşam özelliklerinin hepsine olmasa da bazılarına sahip olabilir.\nBütün bunların yanı sıra, şu ana kadar bahsettiğimiz bütün yaşam özellikleri dünyada üzerindeki yaşama ait. Eğer dünya dışında yaşam varsa, bu yaşam dünyadaki yaşamla aynı özellikleri göstermeyebilir. Aslında NASA'nın \"Yaşam, Darwin evrimini gerçekleştirebilen ve kendi kendine devam eden bir sistemdir. \" teorisinin yol açtığı olasılıklar yukarıda belirtilen kriterlerin çok daha fazlasıdır3‍ . Fakat bu tanım da yine bir varlığın canlı veya cansız olduğuna karar vermeyi zorlaştırıyor!\nDünya üzerinde veya Dünya'nın ötesinde yeni biyolojik varlıklar keşfedildikçe canlı-cansız ayrımı yaparken kullandığımız kriterleri yeniden değerlendirmemiz gerekebilir. Gelecekte yapılacak keşifler yaşamın tanımını değiştirebilir ve genişletebilir.\nPeki siz ne düşünüyorsunuz?\nSiz yaşamı nasıl tanımlarsınız? Yukarıdaki listeye bir şey eklemek veya bu listeden bir şey çıkarmak ister misiniz ? Yoksa sizin yaşam tanımınız bu kriterlerin tamamen dışında mı olurdu? Size göre listede bulunmayan şeyler var mı? Fikirlerinizi aşağıdaki yorum bölümünde paylaşabilirsiniz!\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Eveleth, R. \"There Are 37, 2 Trillion Cells in Your Body. \" Smithsonian. com. 24 Ekim 2013. http: //www. smithsonianmag. com/smart-news/there-are-372-trillion-cells-in-your-body-4941473/? no-ist. Koshland, D. E. \"The Seven Pillars of Life. \" Science 295, no 5563 (2002): 2215-216. http: //dx. doi. org/10, 1126/science. 1068489. Mullen, L. \"Defining Life: Q&A with Scientist Gerald Joyce. \" Space. com. 1 Ağustos 2013. http: //www. space. com/22210-life-definition-gerald-joyce-interview. html. Referanslar: Koning, R. E. \"Biology Is the Study of Life. \" Plant Physiology Information Website. 1994. http: //plantphys. info/organismal/lechtml/biology. shtml. \"Life. \" 3 Şubat 2016. Alıntı yapılan tarih ve kaynak: 4 Şubat 2016, Wikipedia: https: //en. wikipedia. org/wiki/Life. Purves, W. K. , G. H. Orians ve H. C. Heller. \"Characteristics of Living Organisms. \" Life: The Science of Biology, 1-3. 4. baskı Sunderland, MA: Sinauer Associates, 1995. Purves, W. K. , D. E. Sadava, G. H. Orians ve H. C. Heller. \"What Is Life? \" Life: The Science of Biology, 2-3. 4. baskı Sunderland, MA: Sinauer Associates, 1995. Sadava, D. E. , H. C. Heller, D. M. Hillis ve M. R. Berenbaum. \"What Is Life? \" Life: The Science of Biology, 2-8. 9. baskı. Sunderland, MA: Sinauer Associates, 2009. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Some Properties of Life. \" Campbell Biology, 1. 10. baskı San Francisco, CA: Pearson, 2011. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Organization of the Chemistry of Life into Metabolic Pathways. \" Campbell Biology, 142. 10. baskı San Francisco, CA: Pearson, 2011. \"Themes and Concepts of Biology. \" Open Stax CNX. 29 Eylül 2015. http: //cnx. org/contents/GFy_h8cu@9, 87: g NLp76vu@13/Themes-and-Concepts-of-Biology. Villarreal, Luis P. \"Are Viruses Alive? \" Sci Am Scientific American 291, no. 6 (2004): 100-05. http: //www. scientificamerican. com/article/are-viruses-alive-2004/. Ek okuma için öneriler Jabr, F. \"Why Life Does Not Really Exist. \" Scientific American Blog. 2 Aralık 2013. http: //blogs. scientificamerican. com/brainwaves/why-life-does-not-really-exist/. Potter, S. M. \"The Meaning of 'life'\" Georgia Tech. 11 Mart 1986. http: //www. neurolab. gatech. edu/wp/wp-content/uploads/potter/potteressays/The Meaningof Life. html. ."
    },
    {
        "url": "https://tr.khanacademy.org/science/biology/intro-to-biology/science-of-biology/a/the-science-of-biology",
        "title": "Bilimsel Yöntem",
        "contents": "Giriş\nBir biyoloji araştırması genellikle gözlemle başlar- yani, biyoloğun dikkatini çeken bir şey. Örneğin, bir kanser biyoloğu belirli bir tür kanserin kemoterapi ile tedavi edilemediğini fark edebilir ve bu durumun sebebini merak edebilir. Araştırdığı alanlardaki mercan kayalıklarının beyazladığını gören bir deniz biyoloğu bunun sebebini anlamak için çalışma yürütebilir.\nPeki biyologlar bu gözlemlerin takibini nasıl yapıyorlar? Siz doğal dünya hakkındaki kendi gözlemleriniz sonrası neler yapıyosunuz? Bu makalede biyolog ve diğer bir çok bilim insanının kullandığı mantıksal bir problem çözme yaklaşımı olan bilimsel yöntemi inceleyeceğiz.\nBilimsel yöntem\nBiyoloji ve diğer bilimlerin temelinde, bilimsel yöntem adı verilen bir problem çözme yaklaşımı yatmaktadır. Bilimsel yöntemin beş temel adımı ve buna ek olarak bir de geri bildirim adımı bulunur.\nBir gözlem yapın. Bir soru sorun. Bir hipotez, başka bir deyişle test edilebilir bir açıklama oluşturun. Hipoteze dayalı bir tahminde bulunun. Tahmini test edin. Ve tekrarlayın: elde ettiğiniz sonuçları kullanarak yeni hipotezler ya da tahminler üretin.\nBilimsel yöntem, kimya, fizik, jeoloji ve psikoloji dahil, tüm bilimlerde kullanılır. Bu alanlarda çalışan bilim insanları farklı sorular sorar ve farklı testler yürütür. ler Ancak mantıksal ve kanıtla desteklenen cevaplar bulmak için hepsi aynı temel yaklaşımı kullanırlar.\nBilimsel yöntem örneği: Ekmek kızartmanın başarısız olması\nBilimsel yöntem adımlarını günlük hayattan pratik bir probleme uygulayarak daha iyi anlamaya çalışalım.\n1. Gözlem yapın.\nDiyelim iki dilim ekmeğiniz var, bunları ekmek kızartma makinesine koyuyorsunuz ve düğmeye basıyorsunuz. Ancak ekmeğiniz kızarmıyor.\n2. Bir soru sorun.\nEkmeğim neden kızarmadı?\n3. Bir hipotez önerin.\nHipotez, bir soruya verilmesi mümkün olan ve bir şekilde test edilebilen bir cevaptır. Örneğin, bu durumdaki hipotezimiz: ekmek kızarmadı çünkü ekmek kızartma makinesinin prizi bozuk, olabilir.\nBu hipotezin, muhakkak doğru açıklama olması gerekmez. Aksine, hipotezler, doğruluğunu kontrol etmek veya yeni bir hipotez oluşturmak için test edebileceğimiz olası bir açıklamalardır.\nHer açıklama, hipotez sayılır mı? Bir hipotezin geçerli olması için test edilebilir ve çürütülebilir olmalıdır. Örneğin, \"Botticelli'nin Venüs'ün Doğuşu tablosu güzel\" cümlesi iyi bir hipotez değildir çünkü bu ifadeyi test edebilecek ve yanlış olduğunu gösterebilecek bir deney yoktur. Ancak \"İnsanlar Botticelli'nin Venüs'ün Doğuşu adlı tablosunu güzel buluyor\" hipotezi çürütülebilir bir ifadedir çünkü hayatın farklı kesimlerinden bir çok insana tablonun güzel olup olmadığı hakkındaki fikirlerini sorup deney yapabilirsiniz. Bir hipotezin geçerli olup olmamasında hipotezi nasıl ifade ettiğimizin büyük etkisi olabileceğine dikkat edin.\nHipotez bir teori midir? Bu soru, özellikle Darwin'in evrim teorisi söz konusu olduğunda sık sık karşımıza çıkar. Teori ve hipotez birbiriyle ilişkili olsalar da birbirlerinden farklıdır. Hipotez, nispeten küçük ve belirli bir konuyla ilgili bir soruya verilecek potansiyel cevaptır. Teori ise daha geniş kapsamlı bir soruyla ilgilidir ve pek çok kaynaktan toplanan daha fazla veriyle desteklenir1, 2‍ . Örneğin, \"Ekmek kızartma makinesi ekmekleri kızartamayacak çünkü priz bozuk\" cümlesi bir hipotezken, \"Elektrikli aletlerin çalışması için bir elektrik kaynağı gerekir\" cümlesi ise bir teoridir.\n4. Bir tahminde bulunun.\nTahmin, bir hipotez doğruysa görmeyi umduğumuz sonuçtur. Bu duruma uyarlandığında; priz bozuksa ekmek kızartma makinesini başka bir prize takmak sorunu çözecektir.\n5. Tahminleri test edin.\nBir hipotezi test etmek için tahminle ilgili bir gözlem veya deney yapmamız gerekir. Örnek vermek gerekirse, incelediğimiz durumda, ekmek kızartma makinesini başka bir prize taktığımızda çalışıp çalışmadığını kontrol edebiliriz.\nEkmek kızartma makinesi çalışıyorsa hipotezimiz desteklenir, başka bir deyişle, muhtemelen doğrudur. Ekmek kızartma makinesi çalışmazsa hipotezimiz desteklenmez, başka bir deyişle, muhtemelen yanlıştır.\nBir testin sonuçları hipotezi destekleyebilir veya hipotezle çelişebilir. Hipotezi destekleyen sonuçlar, o hipotezin kesinlikle doğru olduğunu kanıtlamaz fakat bu sonuçlara göre hipotezin doğru olması muhtemeldir. Diğer yandan test sonuçları hipotezle çelişirse, bu hipotez muhtemelen doğru değildir. Testte bir hata olmadığı sürece (ki, bu ihtimali her zaman göz önünde bulundurmalıyız) hipotezle çelişen test sonuçları bu hipotezi bir kenara bırakarak yeni bir hipotez aramamız gerektiğini belirtir.\nHipotez, hipotezin kanıtlanması ve çürütülmesi hakkında daha fazla bilgi Bir hipotezi neden kesin olarak kanıtlayamayız? Ya da bir hipotez gerçekten çürütülebilir mi? Burada yapmamız gereken asıl ayrım neyin mantıksal açıdan, neyin pratik açıdan mümkün olduğunu ayırt etmek. Mantıksal olarak konuştuğumuzda, bir hipotezi kanıtlamak imkansızdır ama çürütmek mümkündür. Pratik anlamda konuştuğumuzda ise bir hipotezi hiçbir kuşku taşımadan çürütmek de kanıtlamak da güçtür. Mantıksal ihtimalÖrneğin, tüm elmaların kırmızı olduğunu söyleyen bir hipotezimiz olduğunu farz edelim. Bu hipotezi on elmamız üzerinde test ederek ve ne renk olduklarına bakarak inceliyoruz. Tüm elmalar kırmızıysa hipotezimiz desteklenmiş olur fakat kanıtlanmış olmaz: daha fazla elmayı inceleyecek olursak bazılarının yeşil olduğunu görebiliriz. Diğer taraftan, kesin bilgiler içeren ve hatalar olmayan bir dünyada, eğer on elmamızdan bir tanesi yeşilse, hipotezimizi çürütmüş oluruz. Pratik ihtimal Pratik olarak konuşursak—\"gerçek hayatta\"—bir hipotezi kanıtlamak imkansızdır çünkü mantıksal olarak bir hipotezi kanıtlamak mümkün değildir. Fakat gerçek hayatta karşılaşılan senaryolarda, herhangi bir kuşku duymadan bir hipotezi çürütmek de zorlaşır. Mesela önceki senaryoda bahsettiğimiz elmaları düşünün. Elmalardan bir tanesinin yeşil olduğunu fark ediyoruz. Eğer yeşil elma hakikiyse, hipotezimiz doğru olamaz. Ama elmanın aslında bizim düşündüğümüz şekilde yeşil olmaması ihtimali söz konusu olabilir. Belki biz onu yeşil sınıflandırmasına soktuk ve hatalı bir varsayımda bulunduk. Ya da belki de bu yeşil sandığımız elma dekoratif bir elmaydı ve birisi tarafından yeşile boyanmıştı. Ya da belki kırmızı bir elmayı yeşil küf kapladı ve bu yüzden de ilk bakışta yeşil gibi görünüyor. Kanıtlar bütünü oluşturmak Düşününce, en ufak bir hata ihtimalini, yanlış varsayım yapma ihtimalimizi ya da garip tesadüfi ihtimalleri ortadan kaldıramadığımız için tüm elmaların kırmızı olduğu hipotezini gerçek hayatta kesin olarak çürütemiyoruz. Düşünebildiğimiz her alternatifi dikkatlice incelediğimizi - boyanmış elmalar, küflü elmalar vb. - ve bunlara yönelik hiç bir kanıta rastlamadığımızı varsayalım. Buna ek olarak, aynı deneyi tekrarlayıp çok daha fazla sayıda elma incelediğimizi ve bunların arasında tutarlı şekilde yeşil elmalar bulunduğunu düşünelim. Ayrıca yakınımızdaki çiftlik sakinleri de rutin olarak yeşil elmalara rastladıklarını söylemiş olsunlar. Bu durumda tüm elmaların kırmızı olduğunu söyleyen hipotezimiz tamamen çürütülmüş olmasa da, hipoteze çok güçlü şekilde karşı geldik. Yani hipotez artık çürütülmeye daha yakın durumda. Bir başka deyişle, kimsenin bu hipotezi doğru kabul etme, bu konuda deney yapma ya da hipoteze dayanarak varsayımda bulunma ihtimali bulunmuyor. Teşekkür: Hipotez test etmek için kullanılan elma örneği KA Guardian Andrew M. tarafından bulunmuştur, ve örneğini bu makalenin yorum bölümünde yaptığı bir açıklamada kullanmıştır. Andrew M. 'ye ve diğer okurlara hipotezler, kanıtlama ve çürütme konularında yaptıkları beyin fırtınaları için çok teşekkür ederiz. Onların sayesinde bu bölümü gözden geçirerek genişlettik.\n6. Tekrarlayın.\nBilimsel yöntemin son adımı elde ettiğimiz sonuçlar üzerinde düşünmek ve daha sonraki adımlarımız için bu sonuçlardan yararlanmaktır.\nElde ettiğimiz sonuçlar hipotezi destekliyorsa, hipotezi doğrulamak için farklı testler yapabilir veya daha ayrıntılı bir hipotez elde etmek için gözden geçirebiliriz. Örneğin; prizin neden bozuk olduğunu araştırabiliriz. Elde ettiğimiz sonuçlar hipotezi desteklemiyorsa yeni bir hipotez üretmemiz gerekir. Örneğin; bir sonraki hipotezimiz, ekmek kızartma makinesindeki kablolardan birinin bozuk olabileceği hipotezi olabilir.\nBilimsel yöntem, çoğu durumda tekrarlamalı bir süreçtir. Bir başka deyişle bilimsel yöntem düz bir çizgiden çok, bir döngüdür. Alınan bir sonuç bir sonraki aşamada sorulan başka bir soruyu destekleyen bir bilgi haline gelebilir."
    },
    {
        "url": "https://tr.khanacademy.org/science/biology/intro-to-biology/science-of-biology/a/experiments-and-observations",
        "title": "Kontrollü Deneyler",
        "contents": "Giriş\nBiyologlar ve diğer bilim insanları doğal dünya hakkında sorular sormak için bilimsel yöntemden faydalanırlar. Bilimsel yöntem, bir gözlemle başlar ve bilim insanları buna bağlı bir soru sorabilirler. Daha sonra bir hipotez yani soruyla ilgili test edilebilen bir açıklama üretilir.\nBir hipotezin muhakkak doğru olması gerekmez. Aksine, hipotez \"en iyi tahmin\"dir ve bilim insanının, bu hipotezin doğruluğunu test etmesi gerekir. Bilim insanları, hipotezleri, tahminler yürüterek test ederler: Eğer X‍ hipotezi doğruysa Y‍ de doğru olmalıdır. Bilim insanları daha sonra deney veya gözlem yoluyla tahminlerin doğruluğunu kontrol ederler. Tahminler doğruysa hipotez destekleniyor demektir. Doğru değilse yeni bir hipotez üretmenin zamanı gelmiş olabilir.\nHipotezler nasıl test edilir?\nBilim insanları hipotezlerini mümkün olduğu durumlarda kontrollü deneylerle test ederler. Kontrollü deney, kontrollü koşullar altında yürütülen bilimsel testlerdir. Yani, bir seferde yalnızca bir (veya birkaç) faktörün değiştirildiği, diğer tümünün sabit tutulduğu koşullar söz konusudur. Sonraki bölümde kontrollü deneyleri daha yakından inceleyeceğiz.\nBazı durumlarda kontrollü deneyle bir hipotezi test etmenin pratik veya etik sebeplerle iyi bir yolu bulunmaz. Bu durumda bilim insanları hipotezi, hipotezin doğru olduğu durumda doğada görülmesi gereken durumlar hakkında tahmin yaparak kontrol edebilirler. Daha sonra durumun gerçekten var olup olmadığını görmek için veri toplayabilirler.\nKontrollü deneyler\nBir kontrollü deneyin temel içerikleri nelerdir? Örnek olarak basit (hatta saçma) bir örnek üzerinden gidelim.\nMutfağımın cam kenarında fasulye bitkisi yetiştirmeye karar verdiğimi düşünün. Fasulye tohumlarını içinde toprak bulunan bir kaba koyuyorum, daha sonra da pervaza yerleştiriyorum ve filizlenmeleri için bekliyorum. Ancak haftalar geçse de filizlendiklerini göremiyorum. Neden? Şey. . . Tohumları sulamayı unutmuşum belli ki. Bu durumda, tohumların su olmadığı için filizlenmediği hakkında bir hipotez geliştiriyorum.\nHipotezimi test etmek için kontrollü bir deney yürütüyorum. Bu deneyde birbirinin aynısı olan iki saksı kullanıyorum. İkisinde de aynı tür toprağa ekilmiş on adet fasulye tohumu bulunuyor ve ikisi de aynı pencerenin önüne konuyor. Aslında iki saksı üzerinde farklı uyguladığım tek bir şey var:\nBir saksı her öğleden sonra sulanıyor. Diğer saksı ise hiç sulanmıyor.\nBir hafta sonra sulanan saksıdki on tohumdan dokuzu filizleniyor, kuru saksıdaki tohumların ise hiç biri filizlenmiyor. Yani \"tohumların suya ihtiyacı var\" hipotezi doğru gibi görünüyor!\nBu basit örneğin, kontrollü deneyin aşamalarına nasıl örnek oluşturduğunu görelim.\nKontrol ve deney grupları\nDeneylerde, iki grup vardır ve biri işlem görürken (sulanma), diğerinin görmemesi haricinde birbirine benzerler. Bir deneyde işlem gören gruba (bu örnekte sulanan saksı) deney grubu, işlem görmeyen gruba (bu örnekte kuru saksı) kontrol grubu denir. Kontrol grubu, uygulanan işlemin etkisi olup olmadığını görmemizi sağlayan bir referanstır.\nHer zaman bir deney grubu ve bir kontrol grubu mu vardır? Her zaman değil. Kontrollü deneylerde, referans olması açısından kontrol grubuna genellikle ihtiyaç duyulur. Ancak birbirinden biraz farklı işlem gören birden fazla deney grubu olabilir. Örneğin, hiç sulanmayan bir fasulye tohumundan oluşan kontrol grubuna ek olarak üç deney grubumuz olabilir: her gün sulanan bir grup, iki günde bir sulanan bir grup ve haftada bir kere sulanan bir grup.\nBağımsız ve bağımlı değişkenler\nKontrol ve deney grupları arasındaki farkı yaratan faktör (bu örnekte su miktarı) bağımsız değişken olarak adlandırılır. Bu değişken bağımsızdır çünkü deneyde gerçekleşenlere bağlı değildir. Aksine, deneyi yürüten kişinin uyguladığı veya kendisinin seçtiği bir şeydir.\nDaima bir bağımsız değişken ve bir bağımlı değişken mi vardır? Bağımsız değişkenler Tek bir bağımsız değişken olduğunda (bir seferde, tek bir faktörün değiştirilmesi) deneysel sonuçları yorumlamak ve analiz etmek çok daha kolaydır. Genel kural olarak, özellikle biyolojiye yeni başlıyorsanız, her bir deney için yalnızca tek bir bağımsız değişken kullanmalısınız. Laboratuvar deneyimi edinip istatistikle uğraştıkça tek seferde iki bağımsız değişkenle deney yapmayı düşünebilirsiniz. Örneğin, fasulye tohumlarının filizlenmesinde su ve ışık düzeylerinin, birlikte nasıl bir etkiye sahip olduklarını gözlemlemek isteyebilirsiniz. İki bağımsız değişkeni olan ve iyi tasarlanmış bir deney sayesinde, değişkenlerin etkileşim hâlinde olup olmadığını (birbirlerinin etkilerini değiştirip değiştirmediklerini) gözlemleyebilirsiniz. Ancak birden fazla bağımsız değişkeni olan deneylerde belirli tasarım kuralları izlenmeli ve iki değişkenin etkisini azaltmak için sonuçlar özel istatistiksel test sınıfları kullanarak analiz edilmelidir. Bağımlı değişkenler Birden fazla bağımlı değişkenle çalışmak gayet basittir. Bağımlı değişken eklemek için deneydeki her bir grup için ölçeceğiniz farklı bir sonuç seçersiniz. Örneğin, her saksıdaki filizlenmiş fasulye tohumlarının oranına ek olarak filizlerin boylarını da ölçebiliriz. Bu durumda hem filizlenen tohumların oranı hem de filizlerin boyları bağımlı değişken olacaktır.\nBuna karşın deneydeki bağımlı değişken, uygulanan işlemin etkisi olup olmadığını görmek için ölçülen tepkidir. Bu durumda, filizlenen fasulye tohumlarının oranı bağımlı değişken olur. Bağımlı değişken (filizlenen tohumların oranı), bağımsız değişkene (su miktarı) bağlıdır, bağımsız değişken bağımlıya değil.\nDeneysel veriler (tekil: veri) deney süresince yapılan gözlemlerdir. Bu durumda topladığımız veri, bir hafta sonunda her bir saksıda görülen fasulye filizi sayısıdır.\nDeğişkenlik ve tekrarlama\nSulanan on fasulye tohumundan yalnızca dokuzu filizlendi. Onuncu tohuma ne oldu? Bu tohum cansız, sağlıksız veya filizlenmekte gecikmiş olabilir. Özellikle (karmaşık, canlı şeyleri inceleyen) biyolojide, deneyi yürütenin göremeyeceği, deney için kullanılan materyallerde (bu örnekte fasulye tohumları) varyasyon söz konusu olabilir.\nVaryasyon potansiyeli, biyoloji deneylerinde büyük numuneler kullanılması ve deneyin ideal olarak birçok kez tekrarlanmasını gerektirir. Numune boyutu bir deneyde test edilen ayrı maddelerin sayısını belirtir (bu örnekte her grup için 10‍ fasulye tohumu kullanıldı). Daha fazla numuneyle çalışmak ve deneyi tekrarlamak, rastgele varyasyon sebebiyle yanlış sonuca ulaşma ihtimalimizi azaltır.\nBiyolog ve diğer bilim insanları gerçek farklılıkları, rastgele varyasyondan kaynaklanan farklılıklardan (örneğin deney ve kontrol gruplarını karşılaştırırken) ayırmak için aynı zamanda istatistiki testlerden de faydalanırlar.\nKontrollü deney vaka çalışması: CO2‍ ve mercan kayalıklarının beyazlaması\nKontrollü deneyin daha gerçekçi bir örneğini vermek adına mercan kayalarının beyazlaması hakkında yeni bir çalışmayı inceleyelim. Normalde mercan kayalıklarının bünyesinde küçük fotosentetik organizmalar bulunur ve bu organizmalar, mercanları terk ettiğinde genelde çevresel strese bağlı olarak beyazlama gerçekleşir. Aşağıdaki fotoğrafta önde beyazlamış bir mercan kayalığı, arkada ise sağlıklı bir mercan kayalığı gösteriliyor.\nGörsel hakları: \"Keppelbleaching\" (CC BY 3, 0).\nBeyazlama ile ilgili yapılan birçok araştırma su sıcaklığına odaklanmıştır1‍ . Ancak Avustralyalı araştırmacılardan oluşan bir ekip, diğer faktörlerin de önemli olabileceği hipotezini öne sürdü. Ekip özellikle okyanus sularını daha asitli yapan yüksek CO2‍ düzeylerinin de beyazlamayı arttıracağı hipotezini test ettiler2‍ .\nBu hipotezi test etmek için siz hangi deneyi yapardınız? Şu soruları cevaplamaya çalışın:\nKontrol ve deney gruplarınız ne olurdu? Bağımsız ve bağımlı değişkenleriniz ne olurdu? Her bir grupla ilgili hangi sonuçları tahmin edebilirsiniz?\nDenediniz mi? Avustralyalı bilim insanlarının ne yaptığına bakın Deney tasarımıAvustralyalı ekip, Büyük Set Resifi'nde yaşayan belirli mercan türlerinden (Acropora intermedia) oluşan örnekler topladı. Daha sonra örnekleri üç gruba ayırıp her bir grubu farklı p H‍ (asidite seviyesi) değeri olan sulara koydular. Araştırmacılar, sekiz hafta sonra örnekleri kontrol ederek ne oranda beyazladıklarını incelediler. Bazı mercanlar fazla asidik olmayan, normal deniz suyu içeren tanklara (p H‍ değeri 8, 2‍ civarında) yetiştirildiler. Bu tanklardaki mercanlar kontrol grubu olarak kullanıldı. Diğer mercanlar, CO2‍ eklenmesi sebebiyle daha asidik olan deniz suyu içeren tanklara yerleştirildiler. Bu tanklardan biri, orta asidite seviyesine (p H‍ değeri 7, 9‍ civarı) sahipken, diğeri yüksek asidite seviyesine (p H‍ değeri 7, 65‍ civarı) sahipti. Hem orta hem yüksek asidite seviyesine sahip gruplar deney gruplarıydı. Bu deneyde bağımsız değişken deniz suyunun (p H‍ ) asiditesidir. Bağımlı değişken ise, mercanların beyazlama oranıdır. Araştırmacılar çok sayıda numune kullandı ve deneyi tekrarladılar. Her bir tankta 5‍ mercan örneği, her bir grup içinde de (kontrol, orta asitli ve yüksek asitli) birbirinin aynısı 5‍ tank kullanıldı. Not: Bu tankların hiç biri mutlak ölçekte \"asidik\" değildi. Yani, p H‍ değerlerinin hepsi nötr kabul edilen 7, 0‍ p H‍ derecesinin üstündeydi. Ancak mercanlar için asidik olan iki deney tankı grubu, mercanların doğal habitatlarında sahip oldukları deniz suyunun p H değerinden daha düşük bir p H değerine sahiptiler. Sonuçların analizi Elde ettikleri sonuçları analiz eden araştırmacılar, orta asiditeye sahip sudaki mercanların renklerinin ortalama ‍ 'sini, yüksek asiditeye sahip sudakilerin ise renklerinin ortalama ‍ 'ını kaybettiklerini tespit etti. Buna karşın kontrol numuneleri renklerinin yalnızca ‍ 'undan biraz fazlasını kaybettiler. Bu örnek, bir kontrol grubu kullanılmasının neden önemli olduğunu gösteriyor: kontrol grubu sayesinde araştırmacılar tanklarda bulunan mercanların, normal sudaki beyazlamalarının düşük olduğunu, fakat asiditesi yüksek sulardaki beyazlamalarının ise daha yüksek olduğunu bilebildiler. Araştırmacılar istatistik testleri kullanarak asit düzeyinin beyazlama üzerinde önemli bir etkisi olduğunu tespit ettiler (yani, deney tanklarında daha yüksek oranda görülen beyazlamanın, rastgele varyasyonla açıklanması mümkün değildi).\nDeneye dayalı olmayan hipotez testleri\nBazı hipotez türleri, etik veya pratik sebeplerden ötürü kontrollü deneyler aracılığı ile test edilemez. Örneğin, viral enfeksiyonlar hakkındaki bir hipotez, sağlıklı insanları iki gruba ayırıp bir grubu virüsle enfekte ederek test edilemez: sağlıklı insanların enfekte edilmesi, güvenli veya etik olmayacaktır. Benzer şekilde, yağış etkilerini inceleyen bir çevrebilimci kıtanın bir kısmında yağmur yağdıramayacağı gibi diğer kısmının da kuru kalmasını sağlayamaz.\nBu gibi durumlarda biyologlar, hipotezi test etmek için deney harici yöntemlere başvurabilirler. Deneye dayalı olmayan bir hipotez testinde araştırmacı, hipotezin doğru olduğu durumlarda doğada görülmesi gereken gözlem veya durumları tahmin eder. Daha sonra veri toplar, analiz eder ve bahsi geçen durumların gerçekten olup olmadığını inceler.\nVaka çalışması: Mercanların beyazlaması ve sıcaklık\nHipotezlerin, gözlemler aracılığı ile test edilmesine dair güzel bir örnek olarak, mercanların beyazlaması üzerine yapılmış ilk çalışmaları verebiliriz. Yukarıda da bahsedildiği gibi beyazlama, mercanların bünyelerinde yaşayan fotosentetik mikroorganizmaların kaybolması sebebiyle gerçekleşir ve mercanlar beyaz rengini alırlar. Araştırmacılar yüksek su sıcaklığının beyazlamaya sebep olabileceğinden şüphelenmiş ve bu hipotezi küçük ölçekli bir deneyle test etmişlerdir (tanklarda birbirinden ayrı tutulan mercan numunelerini kullanarak)3, 4‍ .\nAncak çevrebilimcilerin en çok bilmek istediği şey, su sıcaklığının doğal ortamında bulunan birçok farklı mercan üzerinde beyazlama etkisi yaratıp yaratmadığıydı. Daha geniş kapsamlı olan bu soru, deneysel olarak cevaplanamıyordu çünkü tüm mercan kayalıklarını çevreleyen su sıcaklığını yapay olarak değiştirmek etik (hatta mümkün) değildir.\nGörsel hakları: \"Global sea surface temperature, \" NASA (genel kullanıma açık).\nBunun yerine, doğal beyazlama olaylarının su sıcaklığındaki artışlara bağlı olarak gerçekleştiği hipotezini test etmek için bir grup araştırmacı, gerçek zamanlı su sıcaklığı verilerine bağlı olarak beyazlama olaylarını tahmin eden bir bilgisayar programı yazdılar. Örneğin, bu program belirli bir mercan kayalığı için kayalığın bulunduğu alandaki su sıcaklığı, aylık ortalama değerini maksimum 1‍ ∘C‍ oranında veya 1‍ 'den fazla geçerse beyazlamayı tahmin edebiliyor.\nBilgisayar programı birçok beyazlama olayını, 1998'de 1‍ Büyük Set Resifi'ndeki olay da dahil, raporlanmadan haftalar hatta aylar önce tahmin etmeyi başardı. Sıcaklığı baz alan bir modelin beyazlama olaylarını tahmin etmesi, yüksek su sıcaklığının doğal olarak oluşan mercan kayalıklarında beyazlamaya sebep olduğu yönündeki hipotezi doğruladı.\nAçıklama ve Kaynaklar Açıklama: Bu makalenin uyarlandığı kaynak: \"The science of biology, \" Open Stax College, Biology (CC BY 4, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 4. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Hoegh-Guldberg, O. (1999). Climate change, coral bleaching, and the future of the world's coral reefs. Mar. Freshwater Res. , 50, 839-866. Alıntı yapılan adres: www. reef. edu. au/climate/Hoegh-Guldberg%201999. pdf. Anthony, K. R. N. , Kline, D. I. , Diaz-Pulido, G. , Dove, S. ve Hoegh-Guldberg, O. (2008). Ocean acidification causes bleaching and productivity loss in coral reef builders. PNAS, 105(45), 17442-17446. http: //dx. doi. org/10, 1073/pnas. 0804478105. University of California Museum of Paleontology. (2016). Misconceptions about science. Understanding science. Alıntı yapılan adres: http: //undsci. berkeley. edu/teaching/misconceptions. php. Hoegh-Guldberg, O. ve Smith, G. J. (1989). The effect of sudden changes in temperature, light and salinity on the density and export of zooxanthellae from the reef corals Stylophora pistillata (Esper, 1797) ve Seriatopora hystrix (Dana, 1846). J. Exp. Mar. Biol. Ecol. , 129, 279-303. Alıntı yapılan adres: http: //www. reef. edu. au/ohg/res-pic/HG%20papers/HG%20and%20Smith%201989%20BLEACH. pdf. Ek referanslar: Coral bleaching. (28 Şubat 2016). Alıntı yapılan tarih ve adres: 6 Mart 2016, Wikipedia: https: //en. wikipedia. org/wiki/Coral_bleaching. Hassler, M. (18 Şubat 2014). The difference between independent and dependent variables. [Web log kaydı] Udemy blog. Alıntı yapılan adres: https: //blog. udemy. com/difference-between-independent-and-dependent-variables/. Independent variable. (2004). Lab Write. Alıntı yapılan adres: https: //www. ncsu. edu/labwrite/po/independentvar. htm. Multiple independent variables. (29 Aralık 2012). Psychology research methods: Core skills and concepts. Alıntı yapılan adres: http: //2012books. lardbucket. org/books/psychology-research-methods-core-skills-and-concepts/s12-02-multiple-independent-variables. html. National Center for Education Statistics. (n. d. ). What are independent and dependent variables? Graphing tutorial. https: //nces. ed. gov/nceskids/help/user_guide/graph/variables. asp adresinden alınmıştır. National Ocean Service. (2015, October 8). What is coral bleaching? Ocean facts. Alıntı yapılan adres: http: //oceanservice. noaa. gov/facts/coral_bleach. html. Purves, W. K. , Sadava, D. E. , Orians, G. H. ve Heller, H. C. (2003). Biology is a science. Life: The science of biology (7. baskı, sayfa 10-13). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Science practice 3: Questioning scientifically. Biology (10. baskı, sayfa 9). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). In studying nature, scientists make observations and form and test hypotheses. Campbell biology (10. baskı, sayfa 16-21). San Francisco, CA: Pearson."
    },
    {
        "url": "https://tr.khanacademy.org/science/biology/intro-to-biology/x324d1dcc:water-and-life/a/hs-water-and-life-review",
        "title": "Konu özeti: Su ve Yaşam",
        "contents": "Önemli terimler\nTerim AnlamıPolar molekül Nötr veya yüksüz, asimetrik bir iç yük dağılımına sahip olan ve bu sebeple kısmi negatif ve kısmi pozitif kısımları olan bir molekül Kohezyon Moleküllerin aynı türden moleküller tarafından çekilmeleri Adezyon Moleküllerin farklı türden moleküller tarafından çekilmeleri Yoğunluk Bir maddenin birim kütle hacim başına kütlesiÖzgül ısı sığasıBir maddenin 1 gramının sıcaklığı 1°C yükseltmek için gereken ısı miktarıBuharlaşma ısısıSıvı bir maddenin 1 gramını sabit bir sıcaklıkta gaza dönüştürmek için gereken enerji miktarı\nSuyun benzersiz özellikleri\nSu polardır. Su molekülleri polardır; hidrojen atomlarının bulunduğu tarafı kısmi pozitif, oksijen atomunun bulunduğu tarafı ise kısmi negatif yüklüdür. Molekül yapısı, bükülmüştür. Bunun sebebi oksijenin daha elektronegatif, yani elektronları çekme konusunda hidrojenden daha iyi olmasıdır. Su mükemmel bir çözücüdür. Su, polar ve iyonik maddeleri çözebilmek gibi benzersiz bir özelliğe sahiptir. Bu durum tüm yaşam formları için, suyun, döngüsü dahilinde, önemli besinleri de kendisi ile birlikte bir yerden bir yere taşıma özelliği bulunması dolayısıyla büyük önem taşımaktadır. Suyun, ısı sığası oldukça yüksektir. Belirli bir miktarda suyun sıcaklığını bir derece yükseltmek, çok fazla enerji gerektirir. Bu sebeple su, kimi zaman belirli çevrelerde sıcaklığı dengelemek veya kontrol altında tutmak için kullanılmaktadır. Örneğin bir gölette bulunan suyun sıcaklığı, atmosferik sıcaklıktaki değişimlerden bağımsız olarak gece gündüz fark etmeksizin genellikle aynı kalır. Suyun buharlaşma ısısı yüksektir. İnsanlar (ve terleme özelliğine sahip olan tüm hayvanlar) serinleyebilmek için suyun yüksek buharlaşma ısısından faydalanırlar. Su, buharlaşma ısısına ulaşıldığında sıvı halde buhar (gaz) haline geçer. Ter çoğunlukla sudan oluştuğu için, buharlaşan su, fazla vücut ısınını soğurur ve atmosfere verir. Bu, buharlaşmalı soğutma olarak adlandırılır. Suyun kohezif ve adezif özellikleri bulunur. Su molekülleri, birbirleriyle hidrojen bağları kurabilmeleri sayesinde güçlü kohezif kuvvetlere sahiptirler. Kohezif kuvvetler, bir sıvının yüzeyinin, baskı ve stres altında kopmaya karşı direnci olarak tanımlanabilecek yüzey geriliminin oluşmasından sorumludurlar. Buna ek olarak su, aynı zamanda kendisi dışındaki maddelere yapışabilmesini sağlayan adezif özelliklere de sahiptir. Bu kohezif ve adezif özellikler, farklı yaşam formlarında sıvıların taşınabilmesi açısından son derece önemlidirler. Örneğin, bazı besin maddelerinin yer çekimine karşı çıkarak bir ağacın tepesine kadar iletilebilmelerini sağlarlar. Suyun katı halindeki yoğunluğu, sıvı halindeki yoğunluğundan düşüktür: Su donduğunda su molekülleri, moleküllerin aralarında sıvı formlarındaki durumlarına nazaran daha fazla boşluk oluşmasını sağlayan bir kristal yapı oluştururlar. Kısacası buzun yoğunluğu suyun yoğunluğundan düşük olduğundan buzların suda yüzdüklerini görürüz.\nBu özellik, göletlerde, göllerde ve okyanuslardaki suyun tamamen donmasınıı engelleyerek buzlanan sıvı yüzeyinin altındaki yaşam formlarının yaşamaya devam edebilmelerini sağlaması açısından son derece önemlidir.\nSık rastlanan hatalar ve kavram yanılgıları\nSu her şeyi çözer, çünkü kendisi bir \"evrensel çözücü\"dür. Su, diğer tüm sıvı maddelere kıyasla en fazla türden maddeyi çözebilme özelliğine sahiptir. Fakat \"evrensel çözücü\" olarak tanımlanması abartılıdır. Su her ne kadar diğer polar mülekülleri ve iyonları çözebilme özelliğine sahip olsa da, yağ molekülleri gibi kısmi pozitif ve negatif yüklere sahip olmayan apolar molekülleri çözme özelliğine sahip değildir. Benzer bir şekilde, yağ molekülleri, su molekülleri tarafından çekilemezler de. Bu sebeple yağ gibi apolar maddeler, suya eklendiklerinde suya karışmaz ve sudan ayrı kalırlar."
    },
    {
        "url": "https://tr.khanacademy.org/science/biology/chemistry--of-life/elements-and-atoms/a/matter-elements-atoms-article",
        "title": "Madde, elementler ve atomlar",
        "contents": "Giriş\nVücudumuz nelerden oluşmuştur? Aklınıza gelen ilk düşünce, vücudumuzun çalışmaya devam etmesini sağlamak için birlikte çalışan kalbimiz, akciğerlerimiz, midemiz gibi farklı organlardan oluştuğu olabilir. Ya da cevaba daha da yakınlaşarak, vücudumuzun birçok farklı tür hücreden oluştuğunu söyleyebilirsiniz. Ne var ki en temel seviyeye indiğimizde biz insanlar, diğer canlı varlıklar ve içinde yaşadığımız cansız dünya, genellikle molekül denen büyük yapılardan oluşan atomlardan meydana gelmektedir.\nAtomlar ve moleküller, karmaşık ve yaşayan, nefes alan bir varlığın parçası olduklarında bile kimya ve fizik yasalarına uyarlar. Eğer kimyada bazı atomların birbirleriyle bağ oluşturmak için elektron alıp verme eğiliminde olduklarını öğrendiyseniz bu durum, atomlar veya moleküller yaşayan bir varlığın parçası olduklarında bile doğruluğunu korur. Aslına bakılırsa atomlar arası basit etkileşimler; tek bir hücrede ya da daha büyük bir organizmada çok kez ve bir sürü değişik düzende meydana gelerek, hayatı mümkün kılan şeydir. Hatta bilinciniz de dahil olmak üzere, olduğunuz her şeyin çok çok yüksek sayıda cansız atomlar arasındaki kimyasal ve elektriksel etkileşimin yan ürünü olduğu bile söylenebilir!\nYaklaşık 7, 000, 000, 000, 000, 000, 000, 000, 000, 000 atomdan meydana gelen inanılmaz derecede karmaşık bir canlı olarak, biyoloji dünyasını ve genel olarak dünyayı incelemeye başlarken büyük ihtimalle biraz temel kimya bilgisine sahip olmak istersiniz.\nMadde ve elementler\nMadde terimi, boşlukta yer kaplayan ve kütlesi olan her şeyden bahsetmek için kullanılır; başka bir şekilde açıklamak gerekirse evreni oluşturan \"şey\" olduğu da söylenebilir. Bütün maddeler element adı verilen, sıradan kimyasal tepkimelerle başka maddelere parçalanamayacak belirgin kimyasal ve fiziksel özelliklere sahip yapılardan oluşmaktadır. Örneğin altın ve karbon birere elementtir. Normalde 118 element vardır ama yalnızca 92 tanesi doğal olarak oluşmaktadır. Geriye kalan elementler yalnızca laboratuvarlarda üretilmiştir ve kararsızlardır.\nHer elemente, tek bir büyük harf olan ya da eğer bu harf çoktan kullanılmışsa iki harfin kombinasyonu olan bir kimyasal sembol atanmıştır. Karbon için C ya da kalsiyum için Ca gibi, bazı elementler İngilizce karşılıklarına göre adlandırılırlar. Bazı elementlerin kimyasal sembolleri de, Latince isimlerinden gelir, mesela sodyumun sembolü Na'dır, \"Na\" Latince sodyum anlamına gelen natrium'un kısa hâlidir.\nBütün canlı organizmalar için ortak olan elementler insan vücudunun yaklaşık %96'sını oluşturan oksijen (O), karbon (C), hidrojen (H) ve azottur (N). Cansız dünyada, elementler farklı oranlarda bulunur ve canlı organizmalar için ortak olan bazı elementler Dünya'da diğerlerine kıyasla daha ender bulunurlar. Tüm elementler ve kimyasal tepkiemeler, canlı veya cansız dünyanın parçaları olmaları önemsenmeksizin aynı kimyasal ve fiziksel yasalara tabidirler.\nAtomun Yapısı\nAtom, bir elementin tüm kimyasal özelliklerine sahip, en küçük birimidir. Örneğin altın bir para, saflığı bozan çok küçük miktardaki diğer elementlerle birlikte, çok fazla sayıdaki altın atomlarının para şekline getirilmiş hâlidir. Altın atomları altının özelliklerine sahip olduklarından, daha küçük herhangi bir yapıya ayrıştırılamazlar. Bir altın atomu, özelliklerini onu oluşturan atomaltı parçacıklardan alır.\nAtomlar, iki bölgeden oluşurlar. İlki atomun merkezi olan ve pozitif yüklü proton adı verilen tanecikler ile nötr, yüksüz nötron adı verilen tanecikleri içeren küçük atom çekirdeğidir. İkincisi, çok daha büyük olan ve negatif yüklü, çekirdeğin yörüngesinde dönen elektronların oluşturduğu bir buluttur. Pozitif yüklü protonlarla negatif yüklü elektronlar arasındaki çekim, atomu bir arada tutar. Çoğu atom atom altı parçacıkların üçüne de (proton, elektron ve nötron) sahiptir. Hidrojen (H) ise bir istisnadır çünkü tipik olarak bir proton ve bir elektrona sahipken hiç nötronu yoktur. Çekirdekteki proton sayısı, atomun hangi element olduğunu belirlerken, çekirdeği çevreleyen elektronların sayısı atomun ne tür kimyasal tepkimelere girebileceğini belirler. Üç tür atom altı parçacık, aşağıda doğası gereği iki protona sahip olan helyum atomu için resmedilmiştir.\nGörselin uyarlandığı kaynak: Open Stax CNX Biology.\nProtonlar ve nötronların yükleri aynı değildir fakat ağırlıkları neredeyse aynıdır: 1, 67 × 10−24‍ gram. Gram, bu kadar küçük kütleleri ölçmek için pek uygun bir birim olmadığı için bilimciler dalton veya atomik kütle birimi (akb) olarak bilinen bir ölçü birimi tanımlamıştır. Tek bir nötron veya proton yaklaşık bir akb'lik kütleye sahiptir. Elektronlar, protonlardan çok daha küçüktür ve ağırlıkları bir akb'nin yaklaşık 1/1800'üne denktir, bu nedenle bir elementin toplam atom kütlesi içinde büyük bir yerleri yoktur. Diğer yandan her bir elektronun sahip olduğu negatif yük, her bir protonun sahip olduğu pozitif yüke denk olduğundan elektronların atom yükü üzerindeki etkisi oldukça büyüktür. Yüksüz, nötr atomlarda çekirdek etrafında dolaşan elektron sayısı çekirdek içinde yer alan proton sayısına eşittir. Pozitif ve negatif yükler, birbirini sıfırladığı için atomun net bir yükü olmaz.\nProtonlar, nötronlar ve elektronlar oldukça küçük birimlerdir ve çoğu, hatta %99'undan daha fazlası boşluktan oluşur. Bu birimlerin kapladığı alan boşluksa neden katı cisimler birbirinin içinden geçemiyor diye düşünebilirsiniz. Bu sorunun cevabı oldukça basittir: negatif yüklü elektron bulutları birbirine çok yaklaştığında birbirini iter, bu da bizim katılık algımızı oluşturur.\nAçıklama ve Kaynaklar Açıklama: Bu makalenin uyarlandığı kaynak: \"Atoms, isotopes, ions, and molecules: the building blocks\", Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Raven, P. H. , G. B. Johnson, K. A. Mason, J. B. Losos ve S. R. Singer. \"The Nature of Molecules and Properties of Water. \" Biology, 17-30. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Waasserman, P. V. Minorsky ve R. B. Jackson. \"The Chemical Context of Life. \" Campbell Biology, 28-43. 10. baskı, San Francisco, CA: Pearson, 2011."
    },
    {
        "url": "https://tr.khanacademy.org/science/biology/chemistry--of-life/elements-and-atoms/a/atomic-number-atomic-mass-and-isotopes-article",
        "title": "Atom Numarası, Atom Kütlesi ve İzotoplar",
        "contents": "Giriş\nGünlük hayatta radyoaktiviteden bahsedildiğini sıkça duyarız. Örneğin, nükleer enerji, Fukuşima nükleer santral kazası veya nükleer silah geliştirme tartışmaları hakkında bir şeyler okumuş olabilirsiniz. Radyoaktivite aynı zamanda popüler kültürde de karşınıza çıkabilir: birçok süper kahramanın hikayesi radyasyona maruz kalma ile başlar, örneğin Spider Man, radyoaktif bir örümcek tarafından ısırılır. Peki bir şeyin radyoaktif olması tam olarak ne demektir?\nRadyoaktivite aslında atomun bir özelliğidir. Radyoaktif atomların kararsız çekirdekleri vardır ve daha kararlı hale gelebilmek için atom altı parçacık salınımı yaparlar. Bu süreçte açığa çıkan enerji, radyasyon olarak adlandırılır. Elementler, içerdikleri nötron sayısına bağlı olarak radyoaktif olabilir veya olmayabilirler. Elementlerin bu farklı versiyonlarına \"izotop\" denir ve radyoaktif izotoplaın küçük miktarlarını doğada bulabiliriz. Örneğin, atmosferdeki karbonun küçük bir kısmı, radyoaktif karbon-14'tür ve fosillerde bulunan karbon-14 sayesinde paleontologlar fosillerin yaşını saptayabilir.\nBu makalede farklı atomlarda bulunan atom altı parçacıkları ve bir izotopu radyoaktif yapan etkenleri inceleyeceğiz.\nAtom Numarası, Atom Kütlesi ve İzafi Atom Kütlesi\nHer elementin atomu kendine özgü sayıda proton sayısı içerir. Aslında proton sayıları bizim hangi atomu inceledeğimizi belirler (örneğin, altı protonu olan bütün atomlar karbon atomudur). Bir atomdaki proton sayısına o atomun atom numarası denir. Buna karşılık elementteki nötron sayısı değişkenlik gösterebilir. Aynı atomun sadece nötron sayıları farklıysa bu atomlar izotop olarak adlandırılırlar. Atomun proton ve nötron sayısı birlikte atomun kütle numarası nı belirler: Kütle numarası=proton+nötron. Bir atomun kaç tane nötronu olduğunu hesaplamak istiyorsanız, atom numarasını veya proton sayısını kütle numarasından çıkarabilirsiniz.\nBir atomun kütle numarasıyla yakından ilişkili olan özelliklerinden biri atom kütlesidir. Atom kütlesi, atomun toplam kütlesidir ve atomik kütle birimi yani akb ile ifade edilir. 6 nötronlu bir karbon atomu olan karbon-12, 12 akb'lik bir atom kütlesine sahiptir. Diğer atomların genellikle tam sayıdan oluşan atom kütleleri yoktur, ancak bu makalede bu konuya değinemeyeceğiz. Ancak genellikle atomların atom kütlelerinin, kütle numaralarına çok yakın olduğunu ve ondalık basamaklar düzeyinde farklılık gösterdiklerini bilmekte fayda var.\nElementlerin izotopları farklı atom kütlelerine sahip olduğundan, bilim insanları bir elementin atom ağırlığı da denen bağıl atom kütlesini belirleyebilir. Bağıl atom kütlesi, örnekteki bütün farklı izotopların atom kütlelerinin ortalamasıdır. Her izotopun ortalamaya ne kadar katkıda bulunduğu, o izotopun örnekteki oranına bağlıdır. Periyodik tabloda yer alan bağıl atom kütlesi, aşağıdaki hidrojen örneğinde olduğu gibi, her elementin doğada bulunan her izotopu için bu izotopların Dünya'daki bolluğu göz önünde bulundurularak hesaplanır. Asteroidler ve meteorlar gibi dünya dışı cisimlerde, çok fazla miktarda farklı izotoplar bulundurabilirler.\nGörselin uyarlandığı kaynak: Open Stax CNX Biology.\nİzotoplar ve radyoaktif bozunma\nYukarıda da bahsedildiği gibi, izotoplar bir elementin farklı verisyonlarıdır ve proton sayıları aynıyken nötron sayıları farklıdır. Karbon, potasyum ve uranyum gibi birçok elementin, doğada çok sayıda izotopları bulunur. Nötr bir Karbon-12 atomunda altı proton, altı nötron ve altı elektron vardır: Bu sebeple kütle numarası 12'dir (altı proton artı altı nötron). Nötr bir Karbon-14 atomunda ise altı proton, sekiz nötron ve altı elektron bulunur: Bu sebeple kütle numarası 14'tür (altı proton artı sekiz nötron). Karbonun bu iki farklı versiyonu \"izotop\" olarak adlandırılır.\nBazı izotoplar kararlıdır ancak bazıları daha kararlı, düşük enerjili konfigürasyonlara (elektron dizilimi) sahip olmak için atom altı parçacıkları salıp, dışarıya atabilir. Bu izotoplara radyoizotoplar ; parçacık ve enerjinin salınma işlemlerine de bozunma adı verilir. Radyoaktif bozunma çekirdekteki proton sayısında değişime neden olabilir; bu meydana geldiğinde atomun kimliği de değişir (örneğin, karbon-14'ün nitrojen-14'e bozunması).\nRadyoaktif bozunma rastgele ancak üstel bir süreçtir. İzotopun yarı ömrü, maddenin yarısının göreceli olarak daha kararlı bir ürüne dönüşene kadar bozunduğu süreye verilen addır. İzotopun ilk halinin bozunan ürüne ve daha kararlı maddeye dönüşüm oranı tahmin edilebilir; bu tahmin edilebilirlik sayesinde, bağıl izotop bolluğu izotopun (örneğin bir fosile) karışımından bugüne kadar geçen zamanın hesaplanmasında bir saat gibi kullanılabilir.\nGörselin uyarlandığı kaynak: CK-12 Biology\nÖrneğin, karbon atmosferde karbondioksit gazı olarak bulunur; karbon-12 ve karbon-13 adında iki kararlı izotopu, karbon-14 adında ise radyoaktif bir izotopu vardır. Karbonun bu versiyonları, atmosferde nispeten sabit oranlarda bulunur: Karbon-12 %99, karbon-13 %1'in altında bir oranda, karbon-14 ise çok ufak miktarlarda olmak üzere. Bitkiler şeker üretmek için havadan karbondioksit aldıklarında dokularındaki karbon-14 miktarı atmosferdeki karbon-14 konsantrasyonuna eşit olacaktır. Hayvanlar bitkileri ya da bitkileri yiyen diğer hayvanları yedikçe, vücutlarında atmosferdeki konsantrasyona eşit miktarda karbon-14 konsantrasyonu görülecektir. Bir organizma öldüğünde, karbon-14 alışı durur, dolayısıyla fosilleşmiş kemikleri gibi organizmadan geriye kalan kalıntılardaki karbon-14’ün karbon-12’ye oranı, karbon-14’ün nitrojen-14’e bozunmasıyla aşamalı olarak düşer2‍ .\nYaklaşık 5730 yıllık bir yarı ömür sonrasında, karbon-14'ün yarısı nitrojen-14'e dönüşmüş olur. Bu özellik, geçmişte yaşamış olan kemik veya ağaç kalıntısı gibi maddelerin yaşlarını ölçmek için kullanılabilir. Bir maddedeki karbon-14 ve karbon-12 konsantrasyonlarının oranını atmosferdeki aynı oranla (başlangıçta maddenin sahip olduğu konsantrasyona eşittir) karşılaştırılarak, henüz bozunmayan izotop oranı belirlenebilir. Bu orana dayanılarak, madde eğer 50, 000 yıldan çok daha yaşlı değilse maddenin yaşı tam olarak hesaplanabilir. Diğer elementlerin farklı yarı ömürlere sahip olan izotopları vardır ve dolayısıyla farklı zaman ölçeklerinde yaş hesaplamalarında kullanılabilirler. Örneğin potasyum-40'ın yarı ömrü 1, 25 milyar yıl, uranyum-235'in yarı ömrü yaklaşık 700 milyon yıldır ve ay taşlarının yaşını hesaplamada kullanılmıştır2‍ .\nAçıklama ve Kaynaklar Açıklama: Bu makalenin uyarlandığı kaynaklar: \"Atoms, isotopes, ions, and molecules: the building clocks\" (Atomlar, izotoplar, iyonlar ve moleküller: yapı taşları) Open Stax College, Biology (CC BY 3. 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9. 87: 6/Atoms-Isotopes-Ions-and-Molecu. \"Studying the history of life\" (Yaşamın Öyküsünü Araştıralım) CK-12 Foundation, CK-12 Biology I – Honors (CC BY-NC 3. 0). Orijinal makaleyi ücretsiz olarak bu adresten indirebilirsiniz: http: //www. ck12. org/book/CK-12-Biology-I-Honors-CA-DTI3/section/11. 1/. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: \"Isotopes of Carbon. \" (8 Eylül 2015). Alıntı yapılan tarih ve adres: 4 Ekim 2015, Wikipedia: https: //en. wikipedia. org/wiki/Isotopes_of_carbon. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Calibrating a Standard Radioactive Isotope Decay Curve and Interpreting Data. \" Campbell Biology, 28-43. 10. baskı San Francisco, CA: Pearson, 2011. Ek referanslar: \"Atomic Mass. \" Wikipedia. 6 Haziran 2015. 24 Haziran 2015 tarihinde erişim sağlanmıştır https: //en. wikipedia. org/wiki/Atomic_mass. \"Atomic Mass. \" UC Davis Chem Wiki. 24 Haziran 2015 tarihinde erişim sağlanmıştır. http: //chemwiki. ucdavis. edu/Physical_Chemistry/Atomic_Theory/Atomic_Mass. Brain, M. \"How Carbon-14 Dating Works. \" How Stuff Works. 3 Ekim 2000. http: //science. howstuffworks. com/environmental/earth/geology/carbon-14. htm. Raven, P. H. , G. B. Johnson, K. A. Mason, J. B. Losos ve S. R. Singer. \"The Nature of Molecules and Properties of Water. \" Biology, 17-30. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"The Chemical Context of Life. \" Campbell Biology, 28-43. 10. baskı San Francisco, CA: Pearson, 2011."
    },
    {
        "url": "https://tr.khanacademy.org/science/biology/chemistry--of-life/electron-shells-and-orbitals/a/the-periodic-table-electron-shells-and-orbitals-article",
        "title": "Periyodik Tablo, Elektron Kabukları ve Orbitaller",
        "contents": "Giriş\nKimya derslerinize çalışırken bazı tekniklerden yararlanarak elementlerin ismini ezberlemiş olabilirsiniz. Bu oldukça etkileyici bir yetenek sayılır.\nPeki, tüm elementlerin isimlerini ezberlediniz diyelim. Bu, bir daha hiçbir zaman periyodik tabloya ihtiyacınız olmayacağı anlamına gelir mi? Maalesef, hayır. Çünkü periyodik tablo sadece bütün elementleri barındıran sıkıcı bir kaynaktan çok, bir dosyalama sistemi niteliğindedir. Elementlerin periyodik tablodaki konumları, o elementlerin yapıları, özellikleri ve kimyasal tepkimelerdeki davranışları hakkında bilgi verir. Daha da net olmamız gerekirse, bir elementin periyodik tablodaki yeri, o elementin elektron dizilimini, yani elektronların elementin çekirdeği etrafında nasıl sıralandıklarını belirlemenize yardımcı olur. Atomlar kimyasal tepkimelere girmek için elektronlarını kullanırlar; bu sebeple, bir elementin elektron dizilimini bilmek, o elementin reaktifliğini (diğer atomların elementleriyle etkileşim kabiliyetini) bilmenize olanak sağlar.\nBu bölümde, periyodik tabloyu, atomların elektronlarını nasıl düzenlediklerini ve bu bilgilerin elementlerin reaktifliklerini tahmin edebilmemize nasıl yardımcı olduğunu daha detaylı olarak inceleyeceğiz.\nPeriyodik tablo\nElementler, davranışlarındaki önemli benzerlikleri ortaya koyan bir yapı olan periyodik tabloda düzenlenmişlerdir. Rus kimyager Dimitri Mendeleyev (1834-1907) tarafından 1869'da oluşturulan bu tablo, elementleri çeşitli özelliklerin paylaşıldığı sütunlara (gruplara) ve satırlara (periyotlara) yerleştirir. Bahsi geçen bu özellikler, elementlerin oda sıcaklığındaki fiziksel hallerini (gaz, katı veya sıvı) ve kimyasal reaktifliğini (diğer atomlarla kimyasal bağ kurabilme yeteneğini) belirler.\nPeriyodik tablo elementlerin atom numaralarını sıralamaya ek olarak, aynı zamanda bir elementin bağıl atom kütlesini (elementin doğada bulunan izotoplarının ortalama kütlesini) de gösterir. Mesela hidrojeni ele alalım: Sembolü (H‍ ), elementin adı, atom numarası (1) ve bağıl atom kütlesi (1, 01) olarak periyodik tablonun sol üst köşesinde yer alır.\nGörsel hakları: uyarlandığı kaynak: Open Stax Biology. Periyodik tablonun erişilebilir bir versiyonuna buradan ulaşabilirsiniz.\nElementlerin kimyasal reaktifliğindeki farklar, elektron sayılarına ve dağılımlarına bağlıdır. Eğer iki atom birbirini tamamlayan elektron dizilimlerine sahipse, bu atomlar tepkimeye girip, bir bileşik veya molekül oluşturmak üzere kimyasal bağlar kurabilirler. Aşağıda göreceğimiz üzere, elementler, periyodik tabloda elektron sayılarını ve elektronlarının dizilimlerini yansıtacak şekilde sıralanırlar. Böylece, bir elementin reaktifliği ve hangi elementlerle ne şartlarda bağ kurmaya yatkın olduğu tahmin edilebilir.\nElektron kabukları ve Bohr atom modeli\nİlk atom modellerinden biri, 1913'te Danimarkalı bilim insanı Niels Bohr (1885-1962) tarafından oluşturuldu. Bohr Atom Modeli, atomu, protonlara ve nötronlara sahip olan merkezi bir çekirdek olarak gösterir. Bu modele göre elektronlar, tıpkı Güneş'in etrafında dönen gezegenler gibi, çekirdeğe belirli uzaklıklarda bulunan dairesel elektron kabuklarında yer alırlar. Her bir elektron kabuğunun enerji seviyesi farklıdır: Çekirdeğe yakın olan kabukların enerji seviyeleri, çekirdeğe uzak olanlara göre daha düşüktür. Genel olarak, tüm kabuklar kendilerine özel bir sayı ve \"n\" sembolü ile gösterilirler. Örneğin, çekirdeğe en yakın olan elektron kabuğunun ismi \"1n\"dir. Bir elektronun kabuklar arasında geçiş yapabilmesi için, geçiş yapacağı kabuklar arasındaki enerji farkına eşdeğer olan miktarda enerji almalı veya vermelidir. Örneğin, eğer bir elektron bir fotondan enerji alırsa uyarılmış duruma geçip, enerji seviyesi daha yüksek olan bir kabuğa geçebilir veya tam tersine, uyarılmış bir elektron enerji seviyesi daha düşük olan bir kabuğa geçerse de çoğunlukla ısı biçiminde enerji verir.\nGörselin uyarlandığı kaynak: Open Stax Biology\nTıpkı fizik kurallarına tabi olan diğer şeyler gibi, atomlar da en az enerjili ve en kararlı elektron dizilimini sağlamaya çalışırlar. Bu durum, elektronların, bir atomun elektron kabuklarına içten dışa doğru dizilmelerine sebep olur. Öncelikle çekirdeğe en yakın olan az enerjili kabuklara yerleşir, daha sonra yüksek enerjili kabukları doldururlar. Çekirdeğe en yakın olan kabuk \"1n\", iki elektron taşıyabilir. \"2n\" 8 adet, \"3n\" ise 18 adet elektron taşıyabilme kapasitesine sahiptir.\nBir atomun en dış kabuğundaki elektron sayısı, atomun reaktifliğini yani diğer atomlarla kimyasal bağ kurabilme yatkınlığını yansıtır. En dıştaki bu kabuğa değerlik kabuğu, bu kabukta bulunan elektronlara da değerlik elektronları adı verilir. Atomlar, genellikle en dış kabukları dolu olduğunda en kararlı hallerini alırlar ve bu durumdaki reaktiflikleri de daha azdır. Biyolojide önemli kabul edilen çoğu element, kararlı halde olmak için en dış kabuklarında 8 elektrona ihtiyaç duyar. Bu kurala oktet kuralı adı verilir. Bazı atomların değerlik kabukları 18 elektron taşıyabilen 3n kabuğu olsa da oktetle kararlı durumda olabilirler. Bu durumun sebeplerini birazdan elektron orbitallerinden bahsederken inceleyeceğiz.\nBazı nötr atomlara örnekler ve bu atomların elektron dizilimleri aşağıda gösterilmektedir. Tabloda, helyumun ilk ve tek elektron kabuğu olan \"1n\" kabuğunda iki elektron bulunduğu görülebilir. Benzer şekilde, neon da 8 elektron taşıyan dolu \"2n\" kabuğuna sahiptir. Bu elektron dizilişleri helyumu ve neonu oldukça kararlı yapar. Argon her ne kadar tamamıyla dolu bir dış kabuğa sahip olmasa da (çünkü \"3n\" kabuğu 18 elektron alabilir), tıpkı neon ve helyum gib kararlıdır çünkü \"3n\" kabuğunda 8 elektron barındırır ve oktet kuralına uyar. Buna karşın, klorun en dış kabuğunda 7, sodyumun en dış kabuğunda ise yalnızca 1 elektron bulunur. Bu dizilişler, klor ve sodyumun en dış kabuğunun dolu olmadığını veya bu iki elementin oktet kuralına uymadığını gösterir. Böylece klor ve sodyum reaktif elementler olarak kabul edilir, yani daha kararlı bir dizilişe geçebilmek için elektron almaya veya vermeye hazırdırlar.\nGörsel hakları: Open Stax Biology\nElektron dizilimleri ve periyodik tablo\nElementler, periyodik tabloda atom numaralarına (proton sayıları) göre sıralanmışlardır. Nötr bir atomun, elektron sayısı proton sayısına eşittir; bu da elektron sayısını, atom numarasından kolaylıkla bulabileceğimiz anlamına gelir. Ayrıca, bir elementin periyodik tablodaki konumu (hangi grupta (sütun) ve periyotta (satır) olduğu), o elementin elektron dizilimi hakkında bilgi verir.\nPeriyodik tabloda, yaşam için önemli olan elementlerin bulunduğu ilk üç periyodu incelersek, her bir sıra yani periyodun, farklı bir elektron kabuğunun doldurulduğunu gösterdiğini görebiliriz. Örneğin, helyum ve hidrojen elektronlarını \"1n\" kabuğuna yerleştirir. İkinci periyottaki elementlerden Li, \"2n\" kabuğunu doldurmaya başlar. Üçüncü periyottaki elementlerden Na ise \"3n\" kabuğunu doldurur. Benzer şekilde, bir elementin grup numarası ya da hangi sütunda yer aldığı da, o elementin değerlik elektron sayısı ve reaktfliği hakkında bilgi verir. Genellikle, aynı gruptaki elementlerin değerlik elektron sayıları eşittir ve periyotlarda (satırda) soldan sağa gidildikçe değerlik elektron sayısı artar. 1. gruptaki elementlerin 1 adet değerlik elektronları bulunurken, 18. grup elementlerinin 8 değerlik elektronu bulunur (helyum hariç; helyumun toplamda iki elektronu vardır). Dolayısıyla, grup numarası, elementlerin reaktiflik seviyesini tahmin edebilmek için yararlı bir araçtır:\nHelyum (He‍ ), neon (Ne‍ ) ve argon (Ar‍ ) 18. grup elementleridir. Dış elektron kabukları tamamen doludur veya oktet kuralına uyarlar. Bu özellikleri onları oldukça kararlı yapar. Kararlı yapıları (reaktif olmamalarından) sebebiyle, bu elementler soygaz veya asal gaz olarak adlandırılırlar. Hidrojen (H‍ ), lityum (Li‍ ) ve sodyum (Na‍ ) 1. grup elementleridir. Dış elektron kabuklarında sadece 1 elektron bulundururlar. Tek atom halinde oldukça kararsızdırlar, ancak değerlik elektronlarından birini vererek veya paylaşarak kararlı hale geçebilirler. Eğer bu elementler bir elektronlarını tamamen kaybederlerse (lityum ve sodyumda olduğu gibi), pozitif yüklü iyonlar haline gelirler: Li+‍ ve Na+‍ . Flor (F‍ ) ve klor (Cl‍ ) 17. grup elementleridir. En dış kabuklarında yedi elektron bulunur. Kararlı oktet durumuna geçebilmek için başka atomlardan bir elektron alma eğilimindedirler. Böylece negatif iyonlar oluştururlar: F−‍ ve Cl−‍ Karbon (C‍ ) 14. grup elementidir. Dış kabuğunda 4 elektron bulunur. Karbon, dolu bir değerlik kabuğu elde edebilmek için pek çok diğer atomla bağ kurarak elektronlarını paylaşır.\nÖrneklerde de görüldüğü üzere, grup numaraları elementlerin değerlik kabuklarındaki elektron sayılarını belirtir. Bu bilgi de, o elementin reaktiflik seviyesini anlamamıza yardımcı olur.\nAlt kabuklar ve orbitaller\nBohr Modeli birçok elementin reaktifliğini ve kimyasal bağlarını açıklamak için yeterlidir, ancak elektronların çekirdeğin etrafındaki boşluğa nasıl yayıldıklarını tam anlamıyla tanımlayamayabilir. Elektronlar aslında çekirdeğin etrafında daireler çizmezler. Bunun yerine, zamanlarının büyük bir bölümünü elektron orbitalleri adı verilen, çekirdeğin etrafındaki boşlukta bulunan ve bazen karmaşık şekillerde olan bölgelerde geçirirler. Bir elektronun anlık olarak bulunduğu yeri tahmin edebilmemiz mümkün değildir, ancak elektronun büyük ihtimalle içinde bulunduğu boşluğun (vaktinin %90'ını geçirdiği yerin) hacmini matematiksel olarak hesaplayabiliriz. Bu muhtemel bölge aslında bir orbitaldir ve her bir orbital 2 elektron barındırabilir.\nPeki, matematiksel olarak tanımlanan bu orbitaller ile Bohr Atom Modeli'ndeki elektron kabukları arasında nasıl bir bağlantı bulunuyor? Her bir elektron kabuğunu, bir veya daha fazla orbitalden oluşan alt kabuklara ayırabiliriz. Alt kabuklar s‍ , p‍ , d‍ ve f‍ harfleriyle gösterilir; bu harflerin her biri farklı bir şekli tanımlar. Örneğin, s‍ alt kabuklarında, küre şeklinde tek bir orbital bulunur. p‍ alt kabukları ise birbirine dik dambıl şeklinde orbitaller içerir. Biyoloji biliminin merkezinde olan karbon içeren bileşiklerle uğraşan organik kimyada, çoğu kez s‍ ve p‍ alt kabuklarında bulunan elektronlar arasındaki etkileşimler işlenir. Bu yüzden s‍ ve p‍ alt kabukları en yakından tanınması gereken alt kabuklardır. Ancak, fazla elektrona sahip olan atomlar elektronlarından bazılarını d‍ ve f‍ alt kabuklarına yerleştirebilirler. d‍ ve f‍ alt kabukları daha karmaşık şekillere sahiptir ve sırasıyla 5 ve 7 orbital içerirler.\nİlk elektron kabuğu olan \"1n\", tek bir 1s‍ orbitaline karşılık gelir. 1s‍ orbitali çekirdeğe en yakın ve elektronların doldurmaya başladığı ilk orbitaldir. Hidrojenin sadece bir elektronu olduğu için, 1s‍ orbitalinde sadece bir konum doludur. Tüm bunlar, kısaltılmış bir biçimde elektron dizilimiyle şu şekilde gösterilebilir: 1s1‍ . Bu gösterimde, s‍ 'nin üzerindeki 1, 1s‍ orbitalinde tek bir elektron bulunduğunu gösterir. Öte yandan, helyumun iki elektronu vardır ve bu sayede 1s‍ orbitaline iki elektron yerleştirebilir. Bu durumu da, 1s2‍ dizilimiyle ifade edebiliriz. Az önce olduğu gibi, s‍ 'nin üzerindeki 2, helyumun 1s‍ orbitalinde iki elektron bulunduğunu temsil eder. Periyodik tabloda ilk periyotta (satırda) sadece hidrojen ve helyum bulunur. Bu da, yalnızca ilk kabuklarında elektron olduğuna işaret eder. Hidrojen ve helyum, nötr yani yüksüz hallerinde yalnızca 1s‍ orbitallerinde elektron bulundurabilen elementlerdir.\nİkinci elektron kabuğu olan \"2n\", bir adet küre şeklinde s‍ orbitali ve üç adet dambıl şeklinde p‍ orbitaline sahiptir. Orbitallerin her biri, daha önce de bahsedildiği üzere, iki elektron taşıyabilir. 1s‍ orbitali dolduktan sonra ikinci elektron kabuğu dolmaya başlar. Elektronlar öncelikle 2s‍ orbitalini, daha sonra da üç adet bulunan p‍ orbitallerini doldururlar. Periyodik tablonun ikinci periyodunda bulunan elementler elektronlarını hem \"2n\" kabuğuna, hem de \"1n\" kabuğuna yerleştirirler. Örneğin, lityum (Li‍ ) üç elektrona sahiptir. Bunlardan iki tanesi 1s‍ orbitaline, üçüncüsü ise 2s‍ orbitaline yerleşir. Böylece lityumun elektron dizilimi 1s2‍ 2s1‍ şeklinde ifade edilir. Öte yandan, neonun (Ne‍ ) toplamda 10 elektronu vardır. İki tanesi en içteki 1s‍ orbitaline yerleşir; geriye kalan sekiz elektron da ikinci kabuğu doldururlar: 2s‍ orbitalinde ve üç p‍ orbitalinde ise ikişer elektron bulunur. Neonun elektron dizilimi de böylece şu şekilde gösterilir: 1s2‍ 2s2‍ 2p6‍ . Neonun \"2n\" kabuğu tamamıyla dolu olduğu için, enerjik olarak kararlıdır ve diğer atomlarla kimyasal bağ kurma eğiliminde değildir.\nÜçüncü elektron kabuğu \"3n\", bir adet s‍ orbitaline ve üç adet p‍ orbitaline sahiptir. Periyodik tabloda üçüncü periyottaki elementler elektronlarını bu orbitallere yerleştirirler (tıpkı ikinci periyottaki elementlerin \"2n\" kabuğuna elektron yerleştirmeleri gibi). \"3n\" kabuğu aynı zamanda bir de d‍ orbitali içerir. Ancak bu orbital, 3s‍ ve 3p‍ orbitallerine göre çok daha yüksek enerjilidir ve periyodik tablonun dördüncü periyoduna ulaşana kadar dolmaya başlamaz. Üçüncü periyot elementlerinin (örneğin argon) sadece sekiz adet değerlik elektron ile kararlı durumda olabilmelerinin sebebi de budur: \"3n\" kabuğu tamamen dolu olmamasına rağmen s‍ ve p‍ alt kabukları tam doludur.\nElektron kabukları ve orbitaller arasında yakın bir ilişki vardır. Bu noktada, elektronların bulunduğu bölgenin şeklini ve konumunu da belirttikleri için orbitaller bir atomun elektron dizilimi hakkında daha doğru fikirler verebilirler.\nAçıklama ve Kaynaklar Açıklama: Bu makalenin uyarlandığı kaynak: “Atoms, isotopes, ions, and molecules: the building blocks (Atomlar, izotoplar, iyonlar ve moleküller: yapı taşları)” Open Stax College, Biology, CC BY 3. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9. 85. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar\"Atomic structure: the Bohr model. \" Dummies. com. 2015. http: //www. dummies. com/how-to/content/atomic-structure-the-bohr-model. html\"Electron shell. \" 12 Haziran 2015. Alıntı yapılan tarih ve kaynak: 24 Haziran 2015, Wikipedia: https: //en. wikipedia. org/wiki/Electron_shell. Raven, P. H. , G. B. Johnson, K. A. Mason, J. B. Losos ve S. R. Singer. \"The nature of molecules and properties of water. \" Biology, 17-30. 10. baskı. New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"The chemical context of life. \" Campbell Biology, 28-43. 10. baskı San Francisco, CA: Pearson, 2011."
    },
    {
        "url": "https://tr.khanacademy.org/science/biology/chemistry--of-life/chemical-bonds-and-reactions/a/chemical-bonds-article",
        "title": "Kimyasal Bağlar",
        "contents": "Giriş\nCanlılar atomlardan oluşur fakat pek çok durumda atomlar kendi başlarına takılmazlar; genellikle diğer atomlarla (veya atom gruplarıyla) etkileşime geçerler.\nAtomlar, örneğin, güçlü bağlarla birbirine bağlanıp, moleküller veya kristaller oluşturabilirler. Ya da çarpıştıkları veya temas ettikleri diğer atomlarla geçici ve zayıf bağlar kurabilirler. Hem molekülleri bir arada tutan güçlü bağlar hem de geçici bağlantılar kuran zayıf bağlar, vücudumuzun kimyası ve yaşamın devamlılığı için son derece önemlidir.\nKimyasal bağların oluşmasının en temel sebebi atomların en kararlı yapıya geçebilmek (en düşük enerji seviyesi) için gösterdikleri çabadır. Atomların çoğu değerlik (valans) kabuğu elektronlarla dolduğunda veya oktet kuralını tamamladıklarında (8 değerlik elektronuna sahip olduklarında) kararlı yapıya geçerler. Bu şekilde düzenlenmemiş atomlar ise kurdukları bağlarla elektron alarak, vererek veya paylaşarak kararlı yapıya geçmeye çalışır.\nİyonlar ve iyonik bağlar\nBazı atomlar başka bir atomdan elektron alarak veya bu atoma elektron vererek daha kararlı bir yapıya sahip olurlar. Bunu yaparken de yüklü parçacıklar olan iyonları oluştururlar. Elektron kaybetmek veya kazanmak, en dışta bulunan elektron kabuğunun dolmasını sağlar ve atomu enerji açısından daha kararlı bir yapıya kavuşturur.\nİyon oluşumu\nİyonlar iki şekilde oluşurlar. Katyonlar elektron kaybederek oluşan pozitif iyonlardır. Örneğin; bir sodyum atomu bir elektron kaybederek sodyum katyonu Na+‍ haline gelir. Elektron alarak oluşan iyonlara ise anyon adı verilir. Anyonlar kelimenin sonuna \"-ür\" getirilerek oluşturulur. Örneğin klor anyonu (Cl−‍ ) klorür olarak adlandırılır.\nBir atomun elektron alıp diğerinin elektron verdiği durum elektron aktarımı olarak adlandırılır. Sodyum ve klor atomları elektron aktarımına iyi bir örnek oluştururlar.\nSodyumun (Na) en dıştaki elektron kabuğunda yalnızca bir atom bulunur. Sodyumun, dış kabuğunu doldurmak için 7 elektron daha bulmaktansa en dış kabuğundaki bir elektronu başka bir atoma vermesi daha kolay (enerji açısından daha uygun) olacaktır. Bu nedenle sodyum bir elektronunu kaybeder ve Na+‍ oluşturur.\nKlorun (Cl) ise en dıştaki kabuğunda yedi elektron bulunur. Bu durumda da, yedi elektron vermektense bir elektron almak daha kolay olduğu için klor başka bir atomdam bir elektron alarak Cl−‍ haline gelir.\nGörsel hakları: Open Stax Biology.\nSodyum ve klor bir araya geldiğinde sodyum, en dıştaki kabuğunu boşaltmak için bir elektronunu verir; klor da en dıştaki kabuğunu doldurmak için bu elektronu alır. Bu şekilde her iki iyon da oktet kuralını tamamlamış ve dış kabuklarını doldurmuş olurlar. Elektron sayıları, proton sayılarına eşit olmadığı için her atom bir iyon haline gelir ve +1 (Na+‍ ) veya –1 (Cl−‍ ) değerlik alırlar.\nBir atomun elektron kaybetmesi ve başka bir atomun elektron alması genelde aynı anda gerçekleşir: Sodyumun bir elektronunu kaybedebilmesi için klor atomu gibi bu elektrona ihtiyacı olan bir alıcı bulması gerekmektedir.\nİyonik bağların kurulması\nİyonik bağlar zıt yüklü iki iyon arasında kurulan bağlardır. Örneğin; pozitif yüklü sodyum iyonları ve negatif yüklü klor iyonları, sodyum klorür (sofra tuzu) oluşturmak için birbirini çekerler. Pek çok iyonik bileşik gibi sofra tuzu da yalnızca bir sodyum ve bir klorun bir araya gelmesiyle değil; birden fazla iyonun kendini tekrar ederek üç boyutlu bir yapı (bir kristal) oluşturmasıyla oluşur. 1‍\nBelirli atomlar (sodyum, potasyum ve kalsiyum dahil olmak üzere), fizyolojide elektrolitler olarak nitelendirilirler. Bu iyonlar sinir sinyallerinin iletimi, kas kasılmaları ve su dengesi açısından oldukça önemlidirler. Spor içeceklerinin ve beslenme takviyelerinin büyük bir bölümü bu iyonları içerir, böylelikle egzersiz sırasında terlerken vücuttan atılan iyonlar bu şekilde vücuda geri alınmış olur.\nKovalent bağlar\nAtomlar elektronlarını tamamen vererek veya başka bir atomun elektronlarını n tamamını alarak iyonik bağ kurmak yerine bu elektronları başka bir atomla paylaşarak da kararlı yapıya geçebilirler. Atomların elektron paylaşarak kurdukları bu bağa kovalent bağ adı verilir. Canlı organizmaların moleküllerinde, iyonik bağlardan çok kovalent bağa rastlanır.\nKovalent bağlar DNA ve proteinler gibi karbon bazlı organik moleküllerin yapıları açısından oldukça önemlidirler. Ek olarak, H2O‍ , CO2‍ , ve O2‍ gibi daha küçük inorganik moleküllerde de kovalent bağ bulunur. Atomlar arasında, bir, iki ya da üç elektron paylaşılabilir ve bunun sonucunda da sırasıyla tek, çift ve üçlü bağlar kurulur. Atomlar arasında paylaşılan elektron sayısı ne kadar fazlaysa, bağ da o kadar kuvvetli olur.\nKovalent bağa bir örnek olarak suyun yapısını inceleyebiliriz. Tek bir su molekülü, H2O‍ , tek bir oksijen atomuna bağlı iki hidrojen atomundan oluşur. Her iki hidrojen bir elektronunu oksijenle paylaşır, oksijen de bir elektronunu her iki hidrojenle paylaşır:\nPaylaşılan elektronlar zamanlarını hidrojen ve oksijen atomlarının değerlik elektron kabuğu arasında her iki atomun değerlik kabuklarını tamamlayacak şekilde (Hidrojen için 2 ve oksijen için 8) paylaştırırlar. Bu durum su molekülünü, onu oluşturan atomlara ait moleküllerden daha dengeli hâle getirir.\nPolar kovalent bağlar\nPolar ve apolar olmak üzere iki temel kovalent bağ tipi bulunmaktadır. Bir polar kovalent bağda elektronlar iki atom arasında eşit olmayan bir şekilde paylaşılır ve zamanlarının daha büyük bir kısmını atomların birinin yanında geçirirler. Elektronların atomlar arasında bu eşit olmayan paylaşımı nedeniyle, molekülün farklı taraflarında hafif bir pozitif yük (δ+) ve hafif bir negatif yük (δ–) ortaya çıkar.\nSu molekülünde (yukarıda) oksijeni her bir hidrojene bağlayan bağlar, polar bağlardır. Su molekülündeki oksijen atomu, hidrojen atomlarından daha elektronegatiftir, yani paylaşılan elektronları daha fazla çeker. Bunun sonucunda, suyun oksijenli kısmi negatif bir yük taşırken (yani elektron yoğunluğu yüksektir), hidrojen atomlarının bulunduğu kısmı ise kısmi pozitif bir yük taşır (elektron yoğunluğu düşüktür).\nGenel olarak, bir bağdaki iki atomun bağıl elektronegatiflikleri (yani ortak kullanılan elektronları çalma eğilimleri) bir kovalent bağın polar mı apolar mı olduğunu belirler. Bir element, ne zaman diğerinden çok daha elektronegatifse aralarındaki bağ polar olacaktır, yani bağın bir ucu hafif pozitif yük alırken diğeri hafif negatif yük alacaktır.\nApolar kovalent bağlar\nApolar kovalent bağlar aynı elementin iki atomu arasında veya elektronegatifliği az çok bir birbine eşit olan iki farklı elementin atomları arasında oluşur. Örneğin moleküler oksijenin (O2‍ ) bağları apolardır, çünkü ortak elektronlar iki oksijen atomu arasında eşit olarak paylaşılmaktadır.\nBaşka bir örnek olarak nonpolar kovalent bağ içeren metanı (CH4‍ ) verebiliriz. Karbonun en dıştaki elektron (değerlik) kabuğu içinde dört elektron vardır ve kararlı bir sekizli elde etmek için dört tane daha elektrona ihtiyacı vardır. Karbon bunu her bir elektronunu, tek elektron verebilecek olan dört hidrojen atomu ile paylaşarak sağlar. Diğer taraftan, hidrojen atomlarının değerlik kabuğunu tamamlamak için bir elektrona daha ihtiyaçları vardır ve bunu bağ kurdukları karbondan sağlarlar. Karbon ve hidrojen aynı elektronegatiflikte olmamalarına rağmen çok benzerdirler ve bu nedenle karbon-hidrojen bağı apolar bir kovalent bağ olarak kabul edilir.\nGörselin uyarlandığı kaynak: Open Stax Biology.\nHidrojen bağları ve London dağılım kuvvetleri\nKovalent ve iyonik bağların her ikisi de kuvvetli bağlar olarak kabul edilir. Ancak atomlar ve moleküller arasında daha geçici bağlar (zayıf bağlar) oluşabilir. Biyolojide sık sık karşımıza çıkan bu zayıf bağların iki tipi; hidrojen bağları ve London dağılım kuvvetleridir.\nÇok kasvetli bir hava yaratmak istemem, ama eğer bu iki bağ olmasaydı bizim bildiğimiz şekliyle yaşam var olmayacaktı! Örneğin hidrojen bağları suya, yaşam için gerekli birçok özelliğini sağlar ve hücrenin temel bileşenleri olan protein ve DNA'nın stabilizasyonunu sağlarlar.\nHidrojen içeren polar kovalent bağlarda (örneğin su molekülündeki O-H bağı) hidrojen, elektronların diğer elemente daha güçlü şekilde çekilmesi nedeniyle hafif pozitif yüklüdür. Bu hafif pozitiflik sayesinde hidrojen herhangi bir komşu negatif yük tarafından çekilmeye hazırdır. Bu etkileşim hidrojen bağı olarak adlandırılır.\nHidrojen bağları çok yaygındır ve özellikle su molekülleri bunlardan çok sayıda oluştururlar. Tek bir hidrojen bağı zayıftır, ama birçok hidrojen bağı birlikte çok güçlü olabilir.\nHidrojen bağlarına benzer şekilde London dağılım kuvvetleri de moleküller arası zayıf çekimlerdir. Bunlar herhangi bir atom veya molekül arasında oluşabilir ve bu bağlar moleküller içinde geçici olarak oluşan dengesiz elektron dağılımlarına bağlıdırlar.\nBu nasıl meydana gelir? Elektronlar devamlı hareket halinde olduklarından, bir molekül veya atomun elektronları anlık olarak bir öbek oluşturabilirler, bu da molekülün o kısmında anlık bir negatif yük oluşturur (ve elektronların azaldığı diğer kısımda da kısmi bir pozitif yük oluşmasına sebep olur). Bu şekilde anlık dengesiz yük dağılımına sahip bir molekül, benzer yük dengesizliğine sahip diğer bir moleküle çok yakınsa, bunların geçici negatif ve pozitif yükleri birbirlerini çekeceklerdir. 2‍\nHidrojen bağları ve London dağılım kuvvetlerinin ikisi birden moleküller arası etkileşiminin genel bir terimi olan van der Waals bağlarına örnektir. 3‍ Bazı ders kitapları van der Waals terimini sadece London dağılım kuvvetleri için kullanır, bu nedenle ders kitabınızın veya öğretmeninizin hangi tanımı kullandığına dikkat edin.\nBunlar bir hücrede nasıl işler?\nKuvvetli ve zayıf bağların her ikisi de hücrelerimizde ve vücudumuzda kilit roller üstlenirler. Örneğin, kuvvetli kovalent bağlar DNA iplikciğinin kimyasal yapı taşlarını bir arada tutar. Daha zayıf hidrojen bağları ise iki iplikciği bir arada tutarak DNA çift sarmalını oluşturur. Bu zayıf bağlar DNA'nın kararlı olmasını sağlar, ama onun kopyalanma ve hücre tarafından kullanılması sırasında açılmasına da olanak verir.\nDaha genel olarak, hücrenin sulu ortamında iyonlar, su ve polar moleküller arasındaki bağlar sürekli olarak oluşur ve koparlar. Bu şartlarda, farklı tipteki moleküller birbirleri ile zayıf ve yük temelli bağlar ile etkileşime girerler. Örneğin bir Na+‍ iyonu, bir an su molekülü ile etkileşimdeyken bir sonraki anda bir proteinin negatif yüklü bir kısmı ile etkileşime girebilir.\nNe kadar hayranlık verici, değil mi? Şu anda vücudumuzda zayıf-kuvvetli, sabit-geçici milyarlarca kimyasal bağ etkileşimi oluşuyor, vücudumuzu bir arada tutuyor ve çeşitli işlevlerin devamlılığını sağlıyorlar.\nAçıklama ve Kaynaklar Açıklama: Bu makalenin uyarlandığı kaynak: “Atoms, isotopes, ions, and molecules: the building blocks, ” Open Stax College, Biology(CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The formation and function of molecules depend on chemical bonding between atoms. Campbell Biology (10. baskı, sayfa 38). San Francisco, CA: Pearson. London dağılım etkileşimleri. 25 Haziran 2015 tarihinde UC Davis Chem Wiki'den indirilmiştir: http: //chemwiki. ucdavis. edu/Physical_Chemistry/Physical_Properties_of_Matter/Intermolecular_Forces/London_Dispersion_Interactions. Van der Waals kuvveti. (24 Haziran 2015). 25. 06. 2015 tarihinde Wikipedia'dan alıntılanmıştır: https: //en. wikipedia. org/wiki/Van_der_Waals_force. Ek referanslar: Hidrojen bağı (n. d. ). Genel kimya için görselleştirme ve problem çözümü. https: //www. chem. purdue. edu/gchelp/liquids/hbond2. html. Jay. (n. d. ) Moleküller arası kuvvetler. Khan Academy. Alıntı yapılan tarih ve kaynak: 6 Kasım 2016, https: //www. khanacademy. org/science/biology/chemistry--of-life/chemical-bonds-and-reactions/v/intermolecular-forces-and-molecular-bonds. London dispersion interactions. (n. d. ). 25 Haziran 2015 tarihinde UC Davis Chem Wiki'den indirilmiştir: http: //chemwiki. ucdavis. edu/Physical_Chemistry/Physical_Properties_of_Matter/Intermolecular_Forces/London_Dispersion_Interactions. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The nature of molecules and properties of water. Biology (10. baskı, sayfa 17-30). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The formation and function of molecules depend on chemical bonding between atoms. Campbell Biology (10. baskı, sayfa 36-40). San Francisco, CA: Pearson. Van der Waals force. (June 24, 2015). 25. 06. 2015 tarihinde Wikipedia'dan indirilmiştir: https: //en. wikipedia. org/wiki/Van_der_Waals_force."
    },
    {
        "url": "https://tr.khanacademy.org/science/biology/chemistry--of-life/chemical-bonds-and-reactions/a/chemical-reactions-article",
        "title": "Kimyasal Tepkimeler",
        "contents": "Giriş\nTüm moleküller, vücudumuzu oluşturanlar da dahil, kimyasal bağlarla bir arada tutulan atomlardan meydana gelirler. Moleküller birçok yönden ahşap çubuk ve kürelerden yaptığınız modellere benzer. Organik kimya dersi alırsanız muhtemelen bu oyuncak modellerine çok benzeyen bir yapı seti almanız gerekecektir.\n_Görsel hakları: \"Proline model (Prolin modeli), \" Peter Murray-Rust (CC BY-SA 2. 5. _\nAhşap oyun setindeki, farklı çubuklarla küreleri nasıl birbirine bağlıyorsak, atomları da farklı kimyasal bağlar aracılığıyla farklı şekillerde düzenleyebiliriz. Bir grup kimyasal bağı bozmak ve yeni bağlar kurmak aracılığı ile atomları yeniden düzenleme süreci, kimyasal tepkime olarak adlandırılmaktadır.\nKimyasal tepkimeler\nKimyasal tepkimeler atomların arasındaki kimyasal bağların kopmasıyla oluşur. Kimyasal tepkimeye giren maddelere tepkiyen ve tepkime sonucu oluşan madde ürün denir. Tepkimeye giren maddeler ile ürünler arasına çizilen ok, tepkimenin hangi yönde ilerlediğine işaret eder, ancak kimyasal tepkimelerin, önümüzdeki bölümlerde de öğreneceğimiz gibi her zaman \"tek yönde\" ilerlemediğini bilmekte fayda var!\nÖrneğin hidrojen peroksitin (H2‍ O2‍ ) su ve oksijene ayrışması şu şekilde gösterilir:\n2H2‍ O2(hidrojen peroksit)‍ →‍ 2H2O(su)‍ + O2(oksijen)‍\nBu örnekte hidrojen peroksit tepkiyendir ve tepkimenin ürünleri olan su ve oksijene ayrışır. Başta hidrojen peroksit molekülleri olan atomlar yeniden düzenlenerek su (H2O‍ ) ve oksijen moleküllerini (O2‍ ) oluştururlar.\nHidrojen peroksit ve suyun önündeki 2‍ sayıları gibi, yukarıdaki tepkimedeki fazla sayıların farkına varmış olabilirsiniz. Bu sayılar katsayı olarak adlandırılır ve bize tepkimede kaç tane molekülün yer aldığını belirtirler. Denklemde dengeyi yani denklemin iki tarafındaki her bir elementin atom sayılarının eşit olmasını sağlamak için gereklidirler.\nMaddenin korunumu kanununu sağlamak için denklemler dengelenmiş (denkleştirilmiş) olmak zorundadır. Bu, tepkime süresince herhangi bir atomun yoktan var olmadığının ya da yok edilmediğinin göstergesidir. Tepkimeleri denkleştirmeyi kimyasal tepkimeleri denkleştirme dersi videosunu seyrederek öğrenebilirsiniz.\nTersinirlik ve denge\nBazı kimyasal tepkimeler sadece bir yönde, tepkiyenler tükenene kadar devam eder. Bu tepkimelere tersinmez tepkimeler denir. Diğerleri ise tersinir diye adlandırılır. Tersinir tepkimeler hem ileri hem geri yönde ilerleyebilirler.\nTersinir tepkimelerde tepkiyenler ürüne dönüşürler ancak, aynı zamanda ürünlerin tepkimeye giren maddelere dönüşmesi de mümkündür. Bu ileri ve geri tepkimeler aynı zamanda gerçekleşiler. İleri ve geri tepkimeler, tepkiyenler ve ürünler arasında bağıl dengeye ulaşılana kadar devam eder ve bu durum, denge olarak adlandırılır. İleri ve geri tepkimeler dengede de devam etmektedir fakat ürünlerin ve tepkiyenlerin bağıl konsantrasyonları değişmez.\nHer tepkimenin kendine özgü bir denge noktası vardır ve bunu denge sabiti denen sayıyla gösterebiliriz. Denge sabitinin nereden geldiğini ve belli bir tepkime için nasıl hesaplandığını öğrenmek için denge konusunu inceleyebilirsiniz.\nEğer bir tepkime tersinir olarak sınıflandırılmışsa, tepkimenin ileri geri gidebildiğini gösteren bir çift ok kullanılır. Örneğin insan kanında fazladan hidrojen iyonu (H+‍ ) bikarbonat iyonuna (HCO3‍ −‍ ) bağlanır ve karbonik asit (H2‍ CO3‍ ) oluşur:\nHCO3‍ −‍ + H+‍ ⇌‍ H2‍ CO3‍\nBu tersinir bir tepkime olduğundan, sisteme karbonik asit eklenirse bu asidin bir kısmı dengeyi sağlamak için bikarbonata ve hidrojen iyonuna dönüşür. Bu tampon sistemi, kanınızın p H değerini sabit ve sağlıklı bir düzeyde tutan bir sistemdir.\nAçıklama ve Kaynaklar Açıklama: Bu makalenin uyarlandığı kaynak: “Atoms, isotopes, ions, and molecules: the building blocks (Atom, izotop, iyon moleküller: yapı taşları), ” Open Stax College, Biology (CC BY 3. 0). Orijinal makaleyi ücretsiz olarak şu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9. 85. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Molekül. 02. 07. 2015 tarihinde Wikipedia'dan alınmıştır: https: //en. wikipedia. org/? title=Molecule. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The nature of molecules and properties of water. Biology (10. baskı, sayfa 17-30). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Chemical reactions make and break chemical bonds. Campbell Biology (10. baskı, sayfa 40-41). San Francisco, CA: Pearson."
    },
    {
        "url": "https://tr.khanacademy.org/science/biology/water-acids-and-bases/hydrogen-bonding-in-water/a/hydrogen-bonding-in-water",
        "title": "Sudaki Hidrojen Bağları",
        "contents": "Suyun özellikleri\nSiz iletişim kuran, üreten ve öğrenen bir su torbasısınız. Tamam bu çok gerçek bir tanım olmadı ama yine de gerçeğe yakın sayılır, öyle değil mi? İnsan vücudunun %60-70'i sudan oluşur; ayrıca yalnızca insanlar değil pek çok hayvan, hatta küçücük bakteriler bile çoğunlukla sudan meydana gelmektedir1‍ . Su, bildiğimiz haliyle yaşamın temel anahtarıdır. Bu cümle kulağa biraz çarpıcı gelebilir fakat zaten hayatı ilginç kılan çarpıcı şeyler değil midir? Bir organizmanın hücresel kimyası ve metabolizmasının çoğu hücrelerin içinde bulunan ve sitozol adı verilen su bazlı \"yapışkan hücre sıvısı\"nda gerçekleşir.\nSuyun organizmaların vücutlarında oldukça yoğun olmasının dışında, yaşamın var olmasına katkı sağlayan ilginç fakat bir o kadar da iyi kimyasal özellikleri vardır. Bu özellikler hücrelerden tutun da ekosistemlere kadar, biyolojinin bir seviyesinde oldukça büyük bir öneme sahiptir. Aşağıdaki makaleleri okuyarak suyun, yaşamın devamlılığını sağlayan özellikleri hakkında daha fazla bilgi edinebilirsiniz:\nSuyun çözücü özellikleri: Suyun polar ve yüklü molekülleri nasıl ve neden çözdüğünü öğrenin. Suyun kohezyonu ve adezyonu: Su kendi moleküllerine (kohezyon) ve diğer moleküllere (adezyon) yapışabilir. Özgül ısı, buharlaşma ısısı ve suyun yoğunluğu: Suyun ısı sığası ve buharlaşma ısısı oldukça yüksektir, ayrıca buzun yoğunluğu suyun yoğunluğundan daha azdır.\nSu, bu kendine özgü özellikleri moleküllerinin polar olmasına; birbirleriyle ve diğer moleküllerle hidrojen bağı kurabilme özelliklerine borçludur. Aşağıda bu hidrojen bağlarının nasıl oluştuğunu inceleyeceğiz.\nSu moleküllerinin polaritesi (kutupluluğu)\nSuyun kimyasal davranışlarını anlamak için moleküler yapısını incelemek gerekir. Bir su molekülü, bir oksijen atomuna bağlı iki hidrojen atomundan oluşur ve bükülmüş bir yapıya sahiptir. Bunun sebebi, oksijen atomunun hidrojen atomlarıyla bağ kurmasının yanı sıra, 2 çift paylaşılmayan elektron bulundurmasıdır. Paylaşılan ve paylaşılmayan tüm bu elektron çiftleri birbirlerini iterler.\nEn kararlı dizilim, elektronları birbirinden en uzakta tutan dizilimdir: yani 4 \"bacağından\" ikisinde O−H‍ bağlarının oluşturduğu bir dört yüzlü. Yalın (paylaşılmayan) elektron çiftleri, bağ elektronlarına kıyasla biraz daha itici oldukları için, O−H‍ bağları arasındaki açı normal bir dört yüzlüdeki 109° açısından daha küçük olur: yaklaşık olarak, 104, 5°. 2‍\nOksijenin hidrojenden daha elektronegatif (elektron almak isteyen) olması sebebiyle, O‍ atomu, elektronları çalar ve H‍ atomlarından uzak tutar. Böylece su molekülünün oksijen bulunan tarafı kısmi olarak negatif, hidrojen bulunan tarafı ise kısmi olarak pozitif yüklü olur. Su, polar kovalent bağlarından ve bükülmüş şeklinden ötürü polar molekül olarak sınıflandırılır2, 3‍ .\nSu moleküllerinin hidrojen bağları\nPolariteleri (kutuplu olmaları) sebebiyle su molekülleri rahatlıkla birbirlerini çekerler. Hidrojen atomunun bulunduğu yani pozitif uç, başka bir molekülün negatif ucu yani oksijen atomunun bulunduğu kısmı ile ilişkilidir.\nİşte bu ilişki hidrojen bağlarına (kısmi pozitif yüklü bir hidrojen atomuyla, oksijen gibi daha elektronegatif bir atom arasında kurulan zayıf etkileşimler) örnektir. Hidrojen bağında yer alan hidrojen atomları, O‍ , N‍ , veya F‍ gibi elektronegatif atomlara bağlanmak zorundadırlar.\nSu molekülleri aynı zamanda diğer polar moleküllere ve iyonlara doğru da çekilirler. Suyla etkileşim halinde olan ve suda çözünen yüklü veya polar bir madde hidrofil olarak adlandırılır. Hidro \"su\", fil ise \"seven\" anlamına gelir. Böylece hidrofil maddeler \"suyu seven\" maddeler olarak düşünülebilir. Buna zıt olarak, sıvı ve katı yağlar gibi polar olmayan moleküllerin suyla etkileşimleri iyi değildir. Suda çözünmek yerine sudan kaçarlar. Böyle maddelere hidrofob denir. Buradaki fob \"fobi\" sözcüğünde olduğu gibi \"korkan\" anlamına gelir. Salatalarda kullandığınız, sıvı yağ ve sirkeden oluşan karışımların bu kullanışsız özelliklerini fark etmiş olabilirsiniz. Sirke aslında bir miktar asit içeren sudur.\nAçıklama ve Kaynaklar Açıklama: Bu makalenin uyarlandığı kaynak: “Water” Open Stax College, Biology, CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 7/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar\"Bacterial cell structure. \" Wikipedia. 24 Haziran 2015. Alıntı yapılan tarih: 5 Temmuz 2015. https: //en. wikipedia. org/? title=Bacterial_cell_structure. \"Properties of water. \" Wikipedia. 27 Mayıs 2016 Alıntı yapıldığı tarih: 28 Mayıs 2016. https: //en. wikipedia. org/wiki/Properties_of_water. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Polar covalent bonds in water molecules result in hydrogen bonding. \" Campbell Biology, 45. 10. baskı San Francisco, CA: Pearson, 2011. Ek referanslar\"Bacterial cell structure. \" Wikipedia. 24 Haziran 2015. Alıntı yapılan tarih: 5 Temmuz 2015. https: //en. wikipedia. org/? title=Bacterial_cell_structure. \"Bent molecular geometry. \" UC Davis Chem Wiki. Alıntı yapılan tarih: 5 Temmuz 2015. http: //chemwiki. ucdavis. edu/Inorganic_Chemistry/Molecular_Geometry/Bent_Molecular_Geometry. \"Hydrogen bond. \" Wikipedia. 2 Ekim 2015. Alıntı yapılan tarih: 4 Ekim 2015. https: //en. wikipedia. org/wiki/Hydrogen_bond. \"Properties of water. \" Wikipedia. 27 Mayıs 2016. Erişim tarihi 28 Mayıs 2016. https: //en. wikipedia. org/wiki/Properties_of_water. Raven, P. H. , G. B. Johnson, K. A. Mason, J. B. Losos ve S. R. Singer. \"The nature of molecules and properties of water. \" Biology, 17-30. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Water and life. \" Campbell Biology, 44-54. 10. baskı San Francisco, CA: Pearson, 2011."
    },
    {
        "url": "https://tr.khanacademy.org/science/biology/water-acids-and-bases/hydrogen-bonding-in-water/a/water-as-a-solvent",
        "title": "Suyun Çözücü Özellikleri",
        "contents": "Giriş\nHiç limonata yapmayı denediniz mi? Denediyseniz bu işlemin ne kadar da çok şeker gerektirdiğini görmüşsünüzdür. Eğer bir limonataya (veya çay gibi herhangi sıcak bir içeceğe) şeker attıysanız suyun çözücü özelliklerini canlı canlı zaten görmüş oldunuz. Çözücüler, aslında çözünen adı verilen farklı molekül ve bileşikleri çözebilen maddelerdir. Çözelti ve çözünenlerin homojen karışımına ise çözelti denir ve yaşamın kimyasında gerçekleşen çoğu işlem sulu çözeltiler yani suyun çözücü olduğu çözeltiler içinde gerçekleşir.\nSu, hidrojen bağı kurma yeteneği ve polaritesinden dolayı varolan en iyi çözücülerden biridir. Yaşam için önemli olan çoğu kimyasal tepkime hücre içinde bulunan ve sulu bir ortamda gerçekleşir. Suyun çok çeşitli molekülleri çözebilme kapasitesi, bu kimyasal tepkimelerin gerçekleşebilmesi için temel bir öneme sahiptir.\nSuyun Çözücü Özellikleri\nÇoğu çözüneni çözebilmesinden dolayı suya \"evrensel çözücü\" de denir. Her ne kadar böyle dense de, yağ gibi bazı maddeler, suda çok iyi çözünemediğinden dolayı bu tam olarak doğru değildir. Su genellikle iyonları ve polar molekülleri çok iyi çözerken; apolar molekülleri çözmekte o kadar da iyi değildir. (Polar moleküller nötr yani yüksüz, ancak asimetrik yük dağılımı sonucunda bir bölgesi pozitif, bir bölgesi negatif olan moleküllerdir. )\nSu, kendi polarlığından dolayı polar ve yüklü maddelere apolar maddelerden daha farklı davranır. Su molekülleri polardır (hidrojenlerin bulunduğu tarafı kısmi pozitif, oksijenin bulunduğu kısmı ise kısmi negatif yüklüdür) ve bükülmüş bir yapıya sahiptir. Bir su molekülündeki eşit olmayan yük dağılımı oksijenin hidrojene bağıl olarak daha büyük bir elektronegatifliğe (ya da elektron isteği) sahip olmasının bir sonucudur : O-H bağlarında paylaşılan elektronlar O atomu etrafında, H atomuna göre daha fazla zaman geçirirler. Aşağıdaki görüntüde, su molekülündeki kısmi pozitif ve kısmi negatif yükler sırasıyla δ+‍ ve δ−‍ sembolleriyle gösterilmektedir.\nPolaritesinden dolayı su, başka iyon ve moleküllerle elektrostatik etkileşimler kurabilir. Polar moleküller ve iyonlar suyun kısmi pozitif ve kısmi negatif kısımları ile etkileşime geçerler (bir mıknatısın + ve - kutupları gibi). Sulu çözeltilerde olduğu gibi, çözünen madde moleküllerine kıyasla birçok su molekülü bulunduğunda, bu etkileşimler sonucunda hidrasyon kabuğu denilen 3 boyutlu su molekülü küreleri oluşur. Hidrasyon kabukları parçacıkların suyun içinde eşit olarak dağılmasını sağlar.\nGörselin uyarlandığı kaynak: \"Su: Şekil 3, \" Open Stax College, Biology (CC BY 3, 0).\nPeki bir hidrasyon kabuğunun oluşumu, çözünenin çözünmesini nasıl sağlayabilir? Buna örnek olarak iyonik bir bileşik olan sofra tuzu (Na Cl) suya atıldığında neler olduğunu inceleyelim.\nSofra tuzunu suya attığımızda Na Cl'nin kristal yapısı Na+‍ ve Cl−‍ iyonları olarak ayrışmaya başlayacaktır (Ayrışma, bir bileşik veya molekülün iyonlarına ayrılma sürecidir). Su molekülleri iyonların etrafında hidrasyon kabukları oluştururlar: pozitif yüklü Na+‍ iyonları su moleküllerinin oksijen ucundaki kısmi negatif yükler tarafından çevrelenir. Bu arada negatif yüklü Cl−‍ iyonları da hidrojen taraflarındaki kısmi pozitif yükler tarafından çevrelenir. Bu süreç devam ettikçe yemek tuzundaki bütün iyonlar hidrasyon kabukları tarafından çevrelenip çözeltiye dağılırlar.\nYağ gibi apolar moleküller ise hidrasyon kabukları oluşturmazlar, dolayısıyla su ile etkileşime geçmezler. Bunun sebebi ise bu moleküllerin kısmi negatif veya kısmi pozitif taraflarının olmamasıdır ve bu nedenle suya karşı elektrostatik ilgileri yoktur. Bunun sonucu olarak apolar maddeler, suyun içinde ayrışmak yerine sudan ayrı kalırlar ve damlacıklar veya katmanlar oluştururlar.\nAçıklama ve Kaynaklar Açıklama: Bu makalenin uyarlandığı kaynak: “Su, ” Open Stax College, Biology (CC BY 3, 0). Orijinal makaleyi ücretsiz olarak şu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 7/Biology. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The nature of molecules and properties of water. Biology (10. baskı, sayfa 17-30). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Water and life. Campbell biology (10. baskı, sayfa 44-54). San Francisco, CA: Pearson."
    },
    {
        "url": "https://tr.khanacademy.org/science/biology/water-acids-and-bases/cohesion-and-adhesion/a/cohesion-and-adhesion-in-water",
        "title": "Suyun Kohezyon (Birleşme) ve Adezyon (Yapışma) Özellikleri",
        "contents": "Suyun kohezyon özelliği\nDaha önce hiç bir bardaği ağzına kadar suyla doldurup sonra yavaşça birkaç damla daha su eklediniz mi? Su taşmadan önce bardağın ağzında kubbe benzeri bir şekil oluşturur. Bu kubbe benzeri şeklin oluşmasının sebebi su moleküllerinin kohezyon özelliği, yani birbirlerine yapışma eğilimidir. Kohezyon, moleküllerin aynı türdeki diğer moleküllere çekilmeleri anlamına gelir ve su moleküllerinin kohezyon özelliği, birbirleriyle hidrojen bağı kurabilme yeteneklerinden kaynaklanmaktadır.\nYüzey geriliminin yani sıvı yüzeylerinin gerilim ya da baskı altındayken yırtılmaya direnç göstermesinin sebebi de kohezyon kuvvetidir. Yüzeydeki (su-hava arayüzündeki) su molekülleri, aynı sıvının daha derinlerindeki su molekülleri gibi komşularıyla hidrojen bağları oluşturur. Ancak bir taraftan da havayla temas ettikleri için komşu oldukları daha az su molekülü vardır ve bu sebeple de, komşularıyla daha güçlü bağlar kurarlar. Yüzey gerilimi suyun küresel damlacıklar oluşturmasına sebep olur ve bir parça kağıt ya da iğne gibi küçük objeleri, yüzeyi üzerine dikkatlice yerleştirildiğinde, taşıyabilmesini sağlar.\nGörsel hakları: \"Properties of liquids: Figure 2, \" Open Stax College (CC BY 4, 0).\nSuyun adezyon özelliği\nSu kendisiyle yapışma eğilimindedir ancak bazı koşullar altında farklı tür moleküllere yapışmayı da tercih edebilir. Adezyon bir tür molekülün başka bir tür molekülle arasındaki çekimdir ve suyun adezyon özelliği, özellikle pozitif ya da negatif yük taşıyan diğer moleküllerle, çok kuvvetli olabilir.\nÖrneğin, su adezyon özelliği sayesinde, su dolu bir deney kabı içine yerleştirilen kılcal boru da denilen cam tüplerden yukarıya doğru “tırmanabilir”. Kılcal hareket olarak bilinen ve yerçekiminin zıttı yönde yukarı yönlü olan bu hareket, su molekülleri arasındaki etkileşimin (kohezyon) yanı sıra su molekülleriyle tüpün cam duvarları arasındaki çekime de (adezyon) bağlıdır.\nSu molekülleri, cama, diğer su moleküllerine kıyasla daha fazla çekilirler (çünkü cam molekülleri, su moleküllerinden de daha polardır). Bu durumu aşağıdaki görselde görebilirsiniz: su, tüpün kenarlarıyla temas ettiği yerlerde en fazla yüksekliğe çıkar, orta kısımlarda ise en düşük seviyede kalır. Bir silindir ya da tüpteki sıvının oluşturduğu kıvrımlı yüzeye sıvı yüzey eğriliği (menisküs) adı verilir.\nGörselin uyarlandığı kaynak: \"Water: Figure 5, \" Open Stax College, Biology (CC BY 3, 0). Pearson-Scott Foresman tarafından uyarlanarak Wikimedia Vakfı'na bağışlanmıştır.\nPeki kohezyon ve adezyon özellikleri, yaşam açısından neden önemlidir? Bu özellikler, biyolojide, ağaçların tepelerine su taşınması ve gözlerin iç kısmındaki gözyaşı kanallarından yaş akması gibi su temelli birçok süreçte önemli bir rol oynar1‍ . Kohezyonun nasıl gerçekleştiğine daha basit bir örnek olarak, suyun yüzeyinde kalmak için yüzey gerilimine ihtiyaç duyan bir böcek olan su böceği (aşağıda) verilebilir.\nGörsel hakları: \"Water: Figure 6, Open Stax College, Biology (CC BY 3, 0). Görsel: Tim Vickers.\nAçıklama ve Kaynaklar Açıklama: Bu makalenin uyarlandığı kaynak: “Water, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 7/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: U. S. Geological Survey. (7 Ağustos 2015). Capillary action. The USGS water science school. Alıntı yapılan kaynak: http: //water. usgs. gov/edu/capillaryaction. html. Ek referanslar: Capillary action. (18. 06. 2015). 05. 07. 2015 tarihinde Wikipedia'dan indirilmiştir: https: //en. wikipedia. org/wiki/Capillary_action. Cohesion (chemistry). (1 Temmuz 2015). Alıntı yapılan tarih ve kaynak: 5 Temmuz 2015, Wikipedia: https: //en. wikipedia. org/wiki/Cohesion_%28chemistry%29. Merhaut, D. J. (8 Şubat 1999). How do large trees, such as redwoods, get water from their roots to the leaves? In Scientific American. Alıntı yapılan adres: http: //www. scientificamerican. com/article/how-do-large-trees-such-a/. Nguyen, Trung. (31. 12. 2013). Why is water attracted to glass? Convex meniscus [answer]. Science Forums. net. Alıntı yapılan adres: http: //www. scienceforums. net/topic/80890-why-is-water-attracted-to-glass-convex-meniscus/. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The nature of molecules and properties of water. Biology (10. baskı, sayfa 17-30). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Water and life. Campbell Biology (10. baskı, sayfa 44-54). San Francisco, CA: Pearson. Surface tension. In Hyper Physics. Alıntı yapılan adres: http: //hyperphysics. phy-astr. gsu. edu/hbase/surten. html. U. S. Geological Survey. (14. 09. 2015). Adhesion and cohesion of water. The USGS water science school. Alıntı yapılan adres: http: //water. usgs. gov/edu/adhesion. html. U. S. Geological Survey. (07. 08. 2015). Capillary action. The USGS water science school. Alıntı yapılan adres: http: //water. usgs. gov/edu/capillaryaction. html."
    },
    {
        "url": "https://tr.khanacademy.org/science/biology/water-acids-and-bases/water-as-a-solid-liquid-and-gas/a/specific-heat-heat-of-vaporization-and-freezing-of-water",
        "title": "Suyun Özgül Isısı, Buharlaşma Isısı ve Yoğunluğu",
        "contents": "Giriş\nHavanın çok sıcak olduğunu hayal edin. Bir süredir dışarıda güneşin altındasınız ve biraz da terliyorsunuz. Oturuyor ve bir bardak buzlu su kapıyorsunuz. Tembel tembel kolunuzdaki ter damlacıklarına ve bardağınızda yüzen buz yığınına bakıyorsunuz. Su hakkında bilgi edinmek için gösterdiğiniz çaba sayesinde, kolunuzdaki ter damlacıklarının ve suda yüzen buzların, hidrojen bağlarının eseri olduğunu biliyorsunuz.\nPeki bu nasıl olur? Su molekülleri kolaylıkla hidrojen bağları yani moleküllerin kısmen pozitif ve kısmen negatif uçları arasındaki güçsüz bağlar kurarlar. Hidrojen bağları, hem buharlaşmalı soğutmanın neden etkili olduğunu, başka bi deyişle terlemenin neden insanı serinlettiğini hem de buzun düşük yoğunluğu yani neden suda batmadığını açıklar.\nŞimdi, hidrojen bağının suyun buharlaşmasında, donmasında ve sıcaklık değişiminde oynadığı rolü inceleyelim .\nSu: Katı, sıvı ve gaz\nSu her haldinde (katı , sıvı ve gaz), moleküllerinin birbirleri ile hidrojen bağı kurabilme özellikleri sayeinde ilginç özelliklere sahiptir. İnsanlardan bakterilere bütün canlıların yapısının büyük bir kısmını su oluşturur. Bu sebeple, suyun her üç halinin de sahip olduğu kimyasal özellikleri anlayabilmek, biyolojideki önemli konulardan biridir.\nSuyun sıvı halinde, moleküller hareket halinde oldukları için, hidrojen bağlarının sürekli olarak kurulduğunu ve koptuğunu söyleyebiliriz. Bu bağlar, sistemin içerdiği ısı enerjisinden ötürü, su moleküllerinin hareketlerinden doğan kinetik enerji sebebiyle koparlar.\nIsı arttığında (örneğin, su kaynadığında) moleküllerin kinetik enerjisi artar, bu da hidrojen bağlarının zayıflamasına ve kopmasına sebep olur. Bağlar koptuğunda, su molekülleri sıvı halden gaz hale geçer ve biz de bunu buhar olarak gözlemleriz.\nDiğer taraftan, sıcaklık düştüğünde ve su donduğunda oluşan kristal yapı hidrojen bağları tarafından korunur (hidrojen bağlarını koparmak için çok az bir ısı enerjisi kalır). Bu yapı da buzun yoğunluğunun sudan daha düşük olmasına neden olur.\nSuyun ve buzun yoğunluğu\nBuzun yoğunluğunun daha düşük olması, su donarken hidrojen bağlarının yön değiştirmesinden kaynaklanır. Daha net olmak gerekise, buzdaki moleküller arası uzaklık sudakine oranla daha fazladır.\nBu, suyun donarken genleşmesi anlamına gelir. Su ya da çorba, meşrubat gibi su bazlı bir içecekle dolu cam bir bardağı derin dondurucuya koymak, su donarken genleştiği için camın kırılmasına ya da şişenin patlamasına neden olabilir.\nDiğer birçok sıvı, sıcaklığın düşüp kinetik enerjinin (hareket enerjisi) azalmasıyla katı hale geçer. Kinetik enerji azaldıkça moleküller birbirlerine daha çok yaklaşır ve sıvı daha yoğun hale geçerek katılaşır. Suyun katı halinin sıvı haline oranla daha düşük yoğunluklu olması bir istisnadır .\nGörselin uyarlandığı kaynak: Open Stax Biology. Jane Whitney'in çalışmasının modifikasyonları (sol), görüntü Visual Molecular Dynamics (VMD) yazılımıyla (Humphrey, 1996) ve Carlos Ponte (sağ) tarafından yapılmıştır.\nBuz, düşük yoğunluğundan dolayı, suda yüzer. Buzulların okyanuslar üzerinde ya da buz küplerinin su dolu bir bardak üzerinde yüzmesinin sebebi de budur. Göller ve göletlerim yüzeyleri üzerinde oluşan ve yüzen ince bir buz tabakası, suyun içinde yaşayan canlı ve bitkileri donmaya karşı korur.\nPeki canlılar için donmak neden zararlıdır? Derin dondurucuya koyduğunuz cam bardaktaki suyu hatırlayın, su donarken genleştikçe yüzeye kuvvet uygulayacak ve cam bardağın kırılmasına yol açacaktır. Aynı şekilde, bir hücre donduğunda da hücrenin yapısındaki su genleşecek ve hücre zarı parçalanacaktır .\nSuyun ısı sığası (kapasitesi)\nSıvı suyun sıcaklığını artırmak için gerekli enerji miktarı çok fazladır, bunun sebebi, sıcaklığın arttırılması için kullanılacak olan ısının bir kısmının hidrojen bağlarını koparmak için harcanmasıdır. Başka bir deyişle, suyun özgül ısısı yani bir maddenin bir gramının sıcaklığını bir santigrat derece arttırmak için gerekli olan ısı miktarı, yüksektir. 1 gram suyun sıcaklığını 1 °C yükseltmek için gerekli ısı, kalori olarak adlandırılır. Besin değerlerindeki kalori gibi mi? Gıda ambalajlarının arka kısmında yazılı olan, besinlerden aldığımız kalori değerleri, aslında kilokalori yani bin kalori cinsindendir ve bu konuyla benzer olsalar da tamamen aynı değillerdir.\nYüksek ısı sığası dolayısıyla su, sıcaklıktaki değişimleri en aza indirir. Örneğin, suyun özgül ısı sığası, kumunkinden yaklaşık beş kat fazladır. Güneş battığında toprak, denizden daha önce soğur ve suyun daha yavaş soğuması sonucu geceleri denize yakın yerlere ısı salınır. Su aynı zamanda sıcak kanlı hayvanlar tarafından ısıyı vücutlarına yaymak için kullanılır: bu sistem, bir arabanın soğutma sistemine benzer olarak çalışır, sıcak yerlerden soğuk yerlere ısı taşınarak vücudun dengeli bir sıcaklıkta kalması sağlanır.\nSuyun Buharlaşma Isısı\nSıvı haldeki suyun sıcaklığını artırmak için çok fazla ısı gerektiği gibi belirli bir miktardaki suyun buharlaşması için gereken ısı miktarı da oldukça yüksektir. Bunun sebebi, su moleküllerin gaz haline geçmesi için hidrojen bağlarının parçalanmasının gerekmesidir. Bu da, suyun buharlaşma ısısının, yani bir gram sıvı maddenin sabit sıcaklıkta gaz haline geçmesi için gereken enerji miktarının yüksek olması anlamına gelir.\nSuyun kaynama noktası olan 100 °C sıcaklıktaki buharlaşma ısısı 540 kal/gr'dır. Kinetik enerjisi yüksek olan bazı su moleküllerinin, su yüzeyinden düşük sıcaklıklarda bile ayrıldığını yani buharlaştığını da unutmamak gerekir.\nBuharlaşma sırasında su moleküllerinin buharlaştığı yüzey soğur, bu sürece buharlaşmalı soğutma denir. Bu sürecin sebebi kinetik enerjisi yüksek olan moleküllerin buharlaşmaya bağlı olarak kaybedilmesidir ( daha fazla bilgi için buharlaşmalı soğutma konulu videomuzu izleyebilirsiniz. \\n İnsanlarda ve diğer organizmalarda %99 su olan terin buharlaşması vücudu soğutarak düzenli bir sıcaklıkta kalmasını sağlar.\nAçıklama ve Kaynaklar Açıklama: Bu makalenin uyarlandığı kaynak: “Water, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 7/Biology. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Evaporation. (2015). In Science Daily. Alıntı yapılan adres: http: //www. sciencedaily. com/terms/evaporation. htm. Harvey, A. (2000, July 17). Re: How is heat capacity of water related to hydrogen bonding? [963444050. Ch]. Mesajın alındığı adres: http: //www. madsci. org/posts/archives/2000-07/963870691. Ch. r. html. Humphrey, W. , Dalke, A. , ve Schulten, K. (1996). VMD—Visual Molecular Dynamics. Journal of Molecular Graphics, 14, 33-38. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The nature of molecules and properties of water. Biology (10. baskı, sayfa 17-30). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Four emergent properties of water contribute to Earth's suitability for life. Campbell Biology (10. baskı, sayfa 45-50). San Francisco, CA: Pearson. Suyun ısıtılması ile ilgili bazı enerji detayları. Hyper Physics. Alıntı yapılan adres: http: //hyperphysics. phy-astr. gsu. edu/hbase/thermo/phase. html."
    },
    {
        "url": "https://tr.khanacademy.org/science/biology/water-acids-and-bases/acids-bases-and-ph/a/acids-bases-ph-and-bufffers",
        "title": "Asitler, Bazlar, pH ve Tampon Sistemleri",
        "contents": "Giriş\nDaha önce bir kimya laboratuvarına hiç adım atmamış olsanız bile asitler ve bazlar hakkında bir iki şey biliyorsunuzdur. Örneğin; daha önce portakal suyu veya kola içtiniz mi? İçtiyseniz, asidik çözeltilerin bazı yaygın örneklerine aşinasınız demektir. Daha önce mutfakta kabartma tozu veya yumurta akı kullandıysanız da, bazı bazlara da aşinasınız demektir1‍ .\nAsidik şeylerin tadının biraz ekşi olduğunu veya sabun ve çamaşır suyu gibi bazik şeylerin biraz kaygan olduğunu fark etmişsinizdir, fakat bir şeyin asidik veya bazik olması tam olarak ne anlama gelir? Bu soruyu kısaca yanıtlamamızı isterseniz, size şunu söyleyebiliriz:\nAsidik bir çözeltide bulunan hidrojen iyonu (H+‍ ) yoğunluğu, saf suda bulunan hidrojen iyonu yoğunluğundan daha fazladır. Bazik bir çözelti ise, saf sudan daha düşük bir H+‍ yoğunluğuna sahiptir.\nBu tanımın nereden geldiğini anlamak için gelin birlikte suyun asit-baz özelliklerini inceleyelim.\nSuyun otoiyonizasyonu\nHidrojen iyonları, saf suda bulunan su moleküllerinin küçük bir kısmının anlık olarak ayrışmasıyla (iyonlaşma) oluşur. Bu süreç, suyun otoiyonizasyonu olarak adlandırılır:\nH2‍ O‍ (l)‍ ⇌‍ H+‍ (aq)‍ + OH−‍ (aq)‍\nParantez içindeki harfler suyun sıvı (l) (ingilizce liquid kelimesinden gelir) olduğunu ve iyonların sulu çözeltide (aq) (ingilizce aqueous kelimesinden gelir) bulunduğunu ifade eder.\nDenklemde de görüldüğü gibi ayrışma sonucu oluşan hidrojen (H+‍ ) iyonlarının ve hidroksit (OH−‍ ) iyonlarının sayıları eşittir. Hidroksit iyonları çözeltide hidroksit iyonları halinde dolaşabilirken hidrojen iyonları, hidronyum iyonları (H3‍ O+‍ ) oluşturmak için etraflarında bulunan bir su molekülüne aktarılır. Bu da, suda serbest halde dolaşan H+‍ iyonlarının olmadığı anlamına gelir. Ancak bilim insanları, hidrojen iyonlarını ve bunların derişimini anlatabilmek için, bu iyonların serbest dolaştıklarını ve hidronyum formunda olmadıklarını varsayıyorlar. Başka bir deyişle, bu herkesçe kabul edilen bir durumdur.\nPekala, bir sürahi suda bulunan su molekülleri ne kadarı ayrışır? Saf suda ayrışmayla elde edilen hidrojen iyonlarının derişimi şudur: 1 × 10−7‍ M (bir litre su başına düşen mol sayısı). \"Mol\" nedir? Mol, atomlar ve moleküller gibi çok küçük fakat sayıca çok fazla olan şeyleri ölçmek için kullanılan birimdir. Bir maddenin bir molünde, bu maddenin 6, 02 x 1023‍ tane parçacığı bulunur. Bir çözünenin (molekül, iyon, vb. ) bir litre çözelti içerisinde bulunan mol sayısı da Molarite (M) olarak adlandırılır. Mol sayısı (Avogadro sayısı) önemsiz gibi görünebilir ancak bir elementin bir molünün gram cinsinden kütlesinin, o elementin bir molekülünün atomik kütle birimi cinsinden kütlesine eşit olmasına sebep olmak gibi kullanışlı bir özelliği vardır.\nBu çok mu yoksa az mı? Bir litre saf suyun içerisindeki hidrojen iyonlarının sayısı genelde düşündüğümüz orana göre çok olsa da (katrilyon olarak), bir litredeki su moleküllerinin toplam sayısı – ayrışmış ve ayrışmamış– yaklaşık 33. 460. 000. 000. 000. 000. 000. 000. 000'dır2, 3‍ . (İşte bir daha su içerken düşünebileceğiniz bir şey! ) Dolayısıyla, otoiyonlaşmış su molekülleri herhangi bir saf su hacmindeki toplam moleküllerin arasında çok küçük bir miktardır.\nAsitler ve bazlar\nÇözeltiler, saf suya kıyasla hidrojen iyonu derişimine göre asidik veya bazik olarak sınıflandırılırlar. Bazik (alkali) çözeltiler daha düşük H+‍ derişimine sahipken; asidik çözeltiler sudan daha yüksek H+‍ derişimine sahiptir (1 × 10−7‍ M'dan fazla). Bir çözeltinin hidrojen iyonu derişimi, tipik olarak p H ile ifade edilir. p H bir çözeltinin hidrojen iyonu derişiminin negatif logaritması olarak hesaplanır:\np H =−log10‍ [H‍ +‍ ]‍\nH+‍ etrafındaki köşeli parantezler, bu iyonun derişimini ifade eder. Eğer suyun hidrojen iyonu derişimini (1 × 10−7‍ M) bu denkleme koyarsanız, nötr p H olarak da bilinen 7, 0 değerini elde edersiniz. İnsan vücudunda, hücre içindeki kan ve hücre sıvısı (su gibi yapışkan madde) nötre yakın p H değerlerine sahiptir.\nBir asit ya da baz, sulu bir çözeltiye eklendiğinde H+‍ derişimi nötr olmaktan çıkar. Asit, çoğunlukla kendi içindeki hidrojen atomlarından birini ayrışma yoluyla vererek bir çözeltideki hidrojen iyonu derişimini (H+‍ ) artıran maddelerdir. Buna karşın baz ise, hidrojen iyonlarını toplayıp onları çözeltiden alacak, hidroksit (OH−‍ ) veya başka bir iyon ya da molekül sağlayarak p H değerini artırır. (Bu, biyolojinde önemli bir konu olan asit ve bazları anlatan basitleştirilmiş bir tanımdır. Diğer asit ve baz tanımlarını incelemek için kimya bölümünü ziyaret edebilirsiniz.\nAsit ne kadar kuvvetli olursa o kadar kolay ayrışıp H+‍ üretebilir. Örneğin, hidroklorik asit (HCl) suya konulduğunda tamamen hidrojen ve klorür iyonlarına ayrışır bu yüzden kuvvetli asit olarak sınıflandırılır. Öte yandan, domates suyundaki ya da sirkedeki asit suda tamamen çözünmediğinden ötürü, bu maddeler zayıf asit olarak adlandırılır. Bbenzer olarak, sodyum hidroksit (Na OH) gibi kuvvetli bazlar, suda tamamen çözünerek, H+‍ 'yı yakalayan hidroksit iyonları (başka bazik iyonlar da olabilir) bırakırlar.\np H ölçeği\np H ölçeği asitlik ve bazlık (alkalilik) açısından çözeltileri derecelendirmek için kullanılır. Ölçek p H değerlerini baz aldığı için, logaritmiktir yani 1 birim p H değişimi, H+‍ iyon derişiminde on katlık bir değişime denk gelir. 0’ın altında ya da 14’ün üzerinde bir p H değeri elde etmek mümkün olsa da, p H ölçeği genellikle 0’dan 14’e kadar derecelendirilir ve pek çok çözelti zaten bu aralıkta yer alır. 7, 0’nin altındaki herşey asidik, 7, 0’nin üstündeki herşey de alkali ya da bazik kabul edilir.\nGörselin uyarlandığı kaynak: \"Su: Figure 7, \" Open Stax College, Biology, CC BY 4. 0. Edward Stevens'ın çalışmalarından uyarlanmıştır.\nİnsan hücrelerindeki p H değeri (6, 8) ile kandaki p H değeri (7, 4) nötre çok yakındır. 7, 0’nin altında ya da üzerindeki aşırı p H değerleri yaşam için genellikle olumsuz kabul edilir. Yine de midenizin içi, 1 ile 2 arasında p H değerine sahip olup fazlaca asidiktir. Peki midemiz bu sorunu nasıl çözüyor? Cevap: Kullan-at hücreler! Mide hücreleri, özellikle de midedeki gıdalarla ve mide asidiyle doğrudan temasa geçenler; süreki ölür ve yenileriyle değişir. Hatta insan vücudundaki mide zarı yedi ile on günde bir tamamen yenilenir.\nTampon Sistemleri\nİnsan dahil çoğu organizma hayatta kalabilmek için belirli bir p H değerini korumaya ihtiyaç duyar. Örneğin, insan kanındaki p H oranının 7, 4 civarında olması gerekir ve kan dolaşımına asidik ya da bazik maddeler girip çıksa bile; kanın p H değerinin, bu oranın çok üstünde ya da çok altında olmaması gerekir.\np H değerindeki değişikliklere dayanabilen tampon çözeltiler biyolojik sistemlerde H+‍ iyon derişimlerini sabit tutmak için temel bir görev görürler. Bir tampon, çok fazla H+‍ iyonu bulunduğunda, p H değerini eski seviyeye getirmek için bu iyonların bir kısmını absorbe edecek; sayı çok az olduğunda ise p H değerini düşürmek için kendisinde bulunan H+‍ iyonlarını verecektir. Tamponlar genelikle, aralarında bir proton fark olan bir asit-baz çiftinden oluşurlar (konjuge asit-baz çifti).\nÖrneğin, insan kanındaki p H değerini koruyan tamponlardan birinde karbonik asit (H2‍ CO3‍ ) ve konjüge bazı olan bikarbonat iyonu (HCO3‍ −‍ ) bulunur. Karbonik asit, kan dolaşımına karbondioksit girdiğinde ve suyla karıştığında oluşur. Karbonik asit, zamanda karbondioksidin, kas (oluştuğu yer) ve akciğerler (tekrar suya ve atık ürün olarak salınan CO2‍ 'ye dönüştürüldüğü yer) arasında, kanda dolaştığı asıl formdur.\n_Görselin uyarlandığı kaynak: \"Su: Şekil 8, \" Open Stax College, Biology, CC BY 4, 0.\nEğer çok fazla H+‍ iyonu oluşursa, yukarıdaki denklem sağa doğru ilerleyecek ve bikarbonat iyonları karbonik asit üretmek için H+‍ absorbe edecektir. Buna benzer olarak, H+‍ derişimleri çok düşerse de, bu denklem sola doğru ilerleyecek ve karbonik asit bikarbonata dönüşecek ve böylece çözeltiye H+‍ iyonları katılacaktır. Tampon sistemleri olmazsa vücuttaki p H, yaşamı tehlikeye sokacak derecede değişebilir.\nAçıklama ve Kaynaklar Açıklama: Bu makalenin uyarlandığı kaynak: “Water, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 7/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Acids and bases. (2015). Your Mother Was a Chemist. Alıntı yapılan kaynak: http: //kitchenscience. sci-toys. com/acids. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Acidic and basic conditions affect living organisms. Campbell Biology (10. baskı, sayfa 51). San Francisco, CA: Pearson. Brindza, P. How many atoms are in the human head? Jefferson lab. Alıntı yapılan kaynak: http: //education. jlab. org/qa/mathatom_03. html. Ek referanslar: Buffers. (n. d. ) 6 Temmuz 2015 tarihinde UC Davis Chem Wiki'den indirilmiştir: http: //chemwiki. ucdavis. edu/Physical_Chemistry/Acids_and_Bases/Buffers. Lower, S. ve Kahlon, A. The hydronium ion. Alıntı yapılan tarih ve kaynak: 29 Mayıs 2016, UC Davids Chem Wiki: http: //chemwiki. ucdavis. edu/Core/Physical_Chemistry/Acids_and_Bases/Aqueous_Solutions/The_Hydronium_Ion. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Acids and bases. Biology (10. baskı, sayfa 29-30). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Acidic and basic conditions affect living organisms. Campbell biology (10. baskı, sayfa 51-53). San Francisco, CA: Pearson."
    },
    {
        "url": "https://tr.khanacademy.org/science/biology/properties-of-carbon/carbon/a/carbon-and-hydrocarbons",
        "title": "Karbon ve Hidrokarbonlar",
        "contents": "Giriş\nKarbon günlük hayatınızda karşılaşmanızın pek de zor olmadığı bir elementtir. Örneğin eğer kurşun kalem kullandıysanız, karbonu grafit formunda görmüşsünüzdür. Benzer şekilde mangallarda kullandığınız kömür de karbondan yapılmıştır. Hatta yüzüklerdeki veya kolyelerdeki elmas bile karbonun bir formudur (yüksek sıcaklık ve basınca maruz kalmış bir formu). Ama vücudunuzun (kütlece) %18'inin karbondan meydana geldiğinin farkında olmayabilirsiniz. Aslında karbon atomları proteinler, DNA, RNA, şekerler ve yağlar dahil olmak üzere vücudumuzdaki birçok molekülün temelini oluştururlar.\nBu karmaşık biyolojik moleküller, genellikle makromolekül olarak adlandırılır. Aynı zamanda organik molekül adını da alırlar, bu da basit bir şekilde karbon atomu içerdikleri anlamına gelir. (Ancak bu kuralın birkaç istisnası bulunur. Örneğin karbondioksit ve karbonmonoksit karbon içermesine rağmen organik olarak kabul edilmezler. )\nKarbonun bağ yapma özellikleri\nKarbon, moleküllerin temellerini oluşturmakta neden bu kadar popüler? Mesela onun yerine aynı amaç için neden oksijeni kullanmıyoruz? Öncelikle, karbon-karbon bağları alışılmadık derecede güçlüdür, bu sayede karbon büyük moleküller için kararlı ve sağlam temeller oluşturabilir. Ama büyük ihtimalle daha da önemlisi, karbonun kovalent bağ yapma kapasitesidir. Bir C atomu, dört atom gibi fazla sayıda atomla kovalent bağ yapabildiğinden dolayı bir makromolekülün basit iskeletini ya da \"temelini\" oluşturmak için çok uygundur.\nBir örnek olarak bir lego setiyle oynadığınızı düşünün. Tekerlekleriniz var ve bu tekerlekler ya iki ya da dört delikli. Eğer dört delikli tekerleği seçerseniz iki delikli tekerlekle yapabileceğinizden daha fazla bağlantı yaparsınız ve daha kolay bir şekilde daha karmaşık bir yapı elde edersiniz. Bir karbon atomu, başka dört atomla bağ yapabilir ve bu anlamda dört delikli tekerleğe benzer; oksijen atomuysa yalnızca iki bağ yapabildiği için, onun da iki delikli tekerlek parçasıyla eşdeğer olduğunu düşünebiliriz.\nKarbonun dört atomla bağ yapabilmesi, elektron sayısı ve dizilişinden kaynaklanan bir durumdur. Karbonun atom numarası altıdır (bu 6 proton ve nötr atomunda 6 elektrona sahip olduğu anlamına gelir). Bu yüzden ilk iki elektron, içteki kabuğu doldurur, diğer dört elektron da aynı zamanda değerlik (en dıştaki) olarak adlandırılan ikinci kabukta kalır. Kararlı bir yapıya ulaşabilmek için karbon atomunun en dış kabuğunu dolduracak, toplamda sekiz elektrona ulaşıp oktet kuralına uymasını sağlayacak dört elektrona daha ihtiyacı vardır. Karbon atomları bu sebeple dört atomla bağ kurabilirler. Örneğin metandaki (CH4‍ ) karbon, dört hidrojen atomuyla bağ kurar. Her bağ, paylaşılan bir çift (biri karbondan biri hidrojenden) elektronu karşılar ve karbon bu şekilde dış kabuğunda ihtiyacı olan sekiz elektrona ulaşır.\nHidrokarbonlar\nHidrokarbonlar, tamamen karbon ve hidrojenden oluşan organik moleküllerdir. Hidrokarbonları günlük hayatımızda sık sık kullanırız: Örneğin; gazlı ızgaralardaki propan gazı ve çakmaklardaki bütan gazı hidrokarbonlara verilebilecek örneklerdir. Kovalent bağları büyük miktarda enerji depoladığı için hidrokarbonlar iyi yakıtlardır; bu enerji, moleküller yandığında (örneğin, karbondioksit ve su oluşturmak için oksijenle tepkimeye girdiğinde) ortaya çıkar.\nGörsel hakları: Open Stax Biology.\nEn basit hidrokarbon molekülü olan metan (CH4‍ ), merkezi bir karbon atomuna bağlı dört adet hidrojen atomundan oluşur. Karbon ve dört hidrojen atomu, dört yüzlü adı verilen üç boyutlu bir yapının köşelerini oluştururlar. Dört yüzlünün 4 adet üçgensel yüzü bulunur, bundan dolayı da metanın dört yüzlü bir geometrik yapısı olduğu kabul edilir. Genel olarak, bir karbon atomu, dört atomla bağ kurduğunda, oluşan molekül tıpkı metanda olduğu gibi dört yüzlü bir geometriye sahip olacaktır. Bu olayın sebebi, bağları oluşturan elektron çiftlerinin birbirlerini itmeleridir. Elektronların arasındaki mesafenin itiş kuvveti sebebiyle maksimum olduğu şekil de dört yüzlüdür.\nBirçok makromolekül, karbon ve hidrojene ek olarak, nitrojen, oksijen veya fosfor gibi diğer atomları da içerdikleri için hidrokarbon olarak sınıflandırılmaz. Ancak, hidrojen bağlı karbon zincirleri çoğu makromolekülün önemli bir yapısal bileşenidir (diğer atomlar arasına serpiştirilmiş olsalar bile). Bu sebeple, hidrokarbonların özelliklerini anlamak, makromoleküllerin davranışlarını anlayabilmek için önemli ve gereklidir.\nAçıklama ve Kaynaklar Açıklama: Bu makalenin uyarlandığı kaynak: “Carbon, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 8/Biology. Uyarlanmış makale CC-BY-NC-SA 4, 0 lisanslıdır. Ek referanslar: Asimov, I. (1962). The world of carbon (yeni gözden geçirilmiş baskı). New York, NY: Collier Books. Carbon-carbon bond. (27. 09. 2015). 27. 09. 2015 tarihinde Wikipedia'dan indirilmiştir: https: //en. wikipedia. org/wiki/Carbon%E2%80%93carbon_bond. Hybrid orbitals. (n. d. ). 22 Temmuz 2015 tarihinde UC Davis Chem Wiki'den indirilmiştir: http: //chemwiki. ucdavis. edu/Organic_Chemistry/Fundamentals/Hybrid_Orbitals. Organic compound. (18. 05. 2015). 04. 10. 2015 tarihinde Wikipedia'dan indirilmiştir: https: //en. wikipedia. org/wiki/Organic_compound. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The chemical context of life. Campbell Biology (10. baskı, sayfa 28-43). San Francisco, CA: Pearson."
    },
    {
        "url": "https://tr.khanacademy.org/science/biology/properties-of-carbon/hydrocarbon-structures-and-functional-groups/a/hydrocarbon-structures-and-isomers",
        "title": "Hidrokarbonların Yapıları ve İzomerler",
        "contents": "Giriş\nMuhtemelen her gün benzinle çalışan araçlar görmenize rağmen, benzinin kendisinin neye benzediğini nadiren görürsünüz! Benzin, pek de ilgi çekici olmayan sarımsı kahverengi bir sıvıdır. Bununla birlikte, moleküler düzeyde, benzin aslında çoğu hidrokarbonlar (yalnızca hidrojen ve karbon atomları içeren moleküller) olmak üzere çarpıcı bir dizi farklı molekülden oluşmaktadır.\nBenzindeki hidrokarbonların bazıları küçük ve sadece dört karbon atomu içerirken, diğerleri çok daha büyüktür ve en fazla on iki tane karbon atomu içerebilirler. Bazı hidrokarbonlar düz çizgiler oluştururken diğerleri dallı bir yapıya sahiptir; bazılarının sadece tek bağı varken bazılarının çift bağı vardır; ve bazıları da halkalı bir yapıya sahiptir. Benzindeki farklı hidrokarbonların erime noktası ve kaynama noktası farklı olsa da, hepsinin motorda yakıldığında enerji üretiyor olmaları gibi ortak bir özellikleri de bulunur.\nHidrokarbonlar çok çeşitlidir!\nBenzin örneğinde olduğu gibi, hidrokarbonların birçok farklı formu ya da biçimi vardır. Uzunlukları farklı olabilir, dallı veya dalsız olabilir, doğrusal veya halka şekiller (veya her ikisi) oluşturabilirler ve tekli, çiftli ve üçlü olmak üzere, karbon-karbon bağlarının çeşitli kombinasyonlarını içerebilirler. İki hidrokarbon aynı moleküler formüle sahip olsa bile, atomları farklı şekillerde bağlanabilir veya pozisyon alabileceği için, birbirlerinin izomerleri olurlar ve bu durum, iki molekülün bambaşka özelliklere sahip olmasına sebep olur.\nYapısal özelliklerin her biri, bir hidrokarbon molekülünün üç boyutlu şeklini veya moleküler geometrisini etkileyebilir. DNA, proteinler ve karbonhidratlar gibi büyük biyolojik moleküller bağlamında, karbon iskeletindeki yapısal farklılıklar, molekülün fonksiyonlarını etkiler.\nHidrokarbonlarda dallanma, çoklu bağlar ve halkalar\nHidrokarbon zincirleri, karbon atomları arasındaki bir dizi bağla oluşturulur. Bu zincirler uzun veya kısa olabilir: örneğin, etan arka arkaya yalnızca iki karbon içerirken, dekan on karbon içerir. Tüm hidrokarbonlar düz zincir yapısına sahip değildir. Örneğin, dekanın on karbon atomu arka arkaya sıralanırken, aynı moleküler formüle (C10H22‍ ) sahip diğer hidrokarbonlar, çeşitli yan dallara sahip daha kısa birincil zincirlere sahiptir. (Aslına bakarsanız, C10H22‍ için tamı tamına 75 olası yapı vardır! )\nHidrokarbonlar, tekli, çiftli ve üçlü karbon-karbon bağlarının çeşitli kombinasyonlarını içerebilir. Etan, eten ve etin adı verilen hidrokarbonlar, her bir bağ tipinin bir molekülün geometrisini nasıl etkileyebileceğine dair bir örnek olarak kullanılabilir:\nGörsel hakları: \"Karbon: Şekil 2, \" Open Stax College, Biology (CC BY 3, 0).\nİki karbon atomu arasında tek bağa sahip olan etan (C2H6‍ ), çift-dörtyüzlü bir şekil oluşturur (her karbon etrafında bir dörtyüzlü olacak şekilde) ve daha da önemlisi, şekil, karbon-karbon bağı etrafında serbestçe dönebilmektedir. Buna karşın, iki karbon atomu arasında bir çift bağ bulunan eten (C2H4‍ ), düzlemsel yapıya sahiptir ve karbon-karbonçift bağı etrafında dönemez. Bu karbon-karbon çift bağlarının genel bir özelliği olduğundan, bir molekülde buna benzeyen bir yapı gördüğünüzde, molekülün çift bağlı kısmının düzlemsel olacağını ve dönemeyeceğini hatırlayın. Son olarak, iki karbon atomu arasında bir üçlü bağı olan etin (C2H2‍ ) ise, hem düzlemsel hem de doğrusal bir yapıya sahiptir. Çift bağda olduğu gibi, üçlü bağ etrafında dönüş de mümkün değildir.\nHidrokarbon yapılarına çeşitlilik ekleyen bir diğer özellik de, karbon atomlarının halka oluşturma olasılığıdır. Hidrokarbonlarda değişen boyutlarda halkalar bulunabilir ve bu halkalarda, dallanma ya da çift bağlar bulunabilir. Aşağıdaki benzen halkasında olduğu gibi, bağlı atomlardan oluşan düzlemsel halkaların bazıları oldukça kararlıdırlar. Aromatik halkalar olarak adlandırılan bu yapılar, bazı amino asitlerde ve testosteron ile östrojen (sırasıyla erkeklerde ve kadınlarda bulunan cinsiyet hormonları) hormonlarında bulunur.\nGörsel hakları: Open Stax Biology.\nYukarıdaki piridin halkası gibi bazı aromatik halkalar, karbon veya hidrojen dışında farklı atomlar da içerebilir. Bu halkalar, içerdikleri farklı atomlar sebebiyle hidrokarbon olarak sınıflandırılmazlar. Aromatik bileşikler hakkında buradan daha fazla bilgiye ulaşmak için, aromatik bileşikler kimya konusunu inceleyebilirsiniz.\nİzomerler\nHidrokarbonların molekül geometrileri, moleküllerin fiziksel ve kimyasal özellikleri ile doğrudan ilişkilidir. Molekül formülleri aynı ancak molekül geometrileri farklı olan moleküller izomer olarak adlandırılırlar. İzomerleri, yapısal izomerler ve stereoizomerler olarak iki ana sınıfta inceleyebiliriz.\nYapısal izomerler\nGörsel hakları: \"Carbon: Figure 4, \" Open Stax College, Biology (CC BY 3, 0).\nYapısal izomerlerde, izomerlerin her birindeki atomlar birbirleri ile farklı şekillerde bağ yapar ya da bağlantı içindedir. Bunun bir sonucu olarak, yapısal izomerlerin farklı fonksiyonel gruplar ya da bağ tiplerine sahip olduklarını görürüz. Yukarıda gösterilen bütan ve izobütanı ele alalım: iki molekülde de dört karbon ve on hidrojen atomu (C4H10‍ ) bulunmasına rağmen; bütan düzlemsel, izobütan ise dallanmış bir yapıdadır. Bunun sonucunda, iki molekül de, örneğin izobütanın erime ve kaynama noktasının bütandan daha düşük olması gibi, farklı kimyasal özelliklere sahip olurlar. Bu farklar sebebiyle, çakmak ve meşalelerde bütan kullanılırken; izobütan, soğutucu ya da sprey şişelerinde itici gaz olarak kullanılır.\nStereoizomerler\nStereoizomerlerde, izomerlerin her birindeki atomlar aynı şekilde bağlıdır ancak uzaydaki yönelimleri farklıdır. Stereoizomerlerin birçok çeşidi bulunur ancak bu çeşitlerin hepsi enantiyomer ya da diastereomer olarak sınıflandırılabilir. Enantiyomerler, bir insanın sağ ve sol ellerinin aynı fakat zıt olması gibi biri diğerinin tam ayna görüntüsü üzerine tam olarak oturmayan stereoizomerlerdir (\"tam olarak oturmayan\", iki molekülün uzayda birbiri üzerinde tam olarak yerleştirilemeyeceği anlamına gelir). Enantiyomerizm, bir ya da birden fazla asimetrik karbona yani dört farklı atomla ya da grupla bağ yapmış karbon atomlarına sahip moleküllerde görülür.\nYukarıdaki moleküller bir enantiyomer çiftine örnektir. İkisinin molekül formülü aynıdır ve merkezdeki karbon atomuna bağlı klor, flor, brom ve hidrojen atomlarından oluşmuşlardır. Bu iki molekül birbirinin aynadaki görüntüsü gibidir; üst üste yerleştirmeye çalıştığınızda asla tamamen uyuşmazlar. Enantiyomerler çoğunlukla birbirinin aynadaki yansıması olan ancak üst üste konulduğunda hizalanmayan sağ ve sol elimize benzetilir.\nProteinlerin yapı taşı olan amino asitler de asimetrik bir karbona sahiptir. Aşağıdaki görselde, alanin amino asidine ait enantiyomerlerinin modellerini görebilirsiniz. Enantiyomerlerin, biyolojide L ve D ön adlarına sahip olduklarını ve biyologlar amino asitler ve şekerler için halen bu terminolojiyi kullandıklarını söyleyebiliriz. Ancak, kimyanın daha geniş dünyasında, D/L sistemi daha kesin ve tüm enantiyomerler için kullanılabilen farklı bir isimlendirme ile değiştirilmiştir: R/S sistemi. Enantiyomerler ve R/S isimlendirme sistemi ile ilgili daha fazla bilgiye ulaşmak için, organik kimya bölümünü inceleyebilirsiniz.\nGörselin uyarlandığı kaynak: \"Carbon: Figure 6, \" Open Stax College, Biology (CC BY 3, 0).\nBir enantiyomer çifti arasındaki farklar çok azmış gibi görünebilir ancak, iki enantiyomerin çok farklı biyolojik etkileri olduğu durumlar söz konusudur. Örneğin etambütol ilacının D formu, tüberküloz tedavisinde kullanılırken, L formu körlüğe sebep olur! 1‍ Ek olarak, enantiyomer çiftlerinin yalnızca birinin vücut tarafından üretildiği ya da doğada bulunduğu durumlar da mevcuttur. Örnek olarak, amino asitlerin protein üretiminde yalnızca L formları kullanılırken, amino asitlerin D formları bakterilerin hücre duvarlarında bulunur. Benzer olarak, glikoz şekerinin D enantiyomeri fotosentezin ana ürünü iken L formu doğada nadiren bulunur.\nTüm stereoizomerlerin, enantiyomer ya da diastereomer olarak sınıflandırıldıklarını biliyoruz. Diastereomerler, basit bir şekilde, enantiyomer olmayan stereoizomerler olarak tanımlanabilir. Diastereomerlere örnek olarak cis-trans izomerlerini verebiliriz. Cis-trans izomerler, atomların ya da fonksiyonel grupların, çift karnbon bağı gibi esnek olmayan bir karbon bağının tek bir tarafında konumlanmaları sonucu oluşurlar. Bu durumda, molekülün, çift bağ etrafında dönemiyor olması sonucu uçların herhangi birinde konumlanmış atom ya da fonksiyonel gruplar iki olası dizilimden yalnızca birine sahip olurlar. Her karbon, aynı atom ya da grupların ikisine bağlıysa durumda bir değişiklik olmaz ancak karbonların ikisi de, iki farklı atoma ya da fonksiyonel gruba bağlı olduğunda, iki farklı düzenleme söz konusu olabilir.\nÖrnek vermek gerekirse, 2-büten'de (C4H8‍ ) var olan iki metil grubu (CH3‍ ), molekülün merkezinde olan çift bağa göre olarak farklı pozisyonları işgal edebilir. Metil gruplarından ikisi de çift bağın aynı tarafındaysa, bu oluşum cis konfigürasyonu olarak adlandırılır. Metil grupları çift bağın zıt taraflarındaysa, molekül trans konfigürasyonuna sahip olur.\nTrans konfigürasyonunda, karbon omurga yaklaşık olarak doğrusal bir şekle sahiptir. Öte yandan cis konfigürasyonundaki omurga bükülmüştür. (Bazı halka şeklindeki moleküller de cis ve trans konfigürasyonlarına sahip olabilirler. Bu moleküllerde, az önce bahsedildiği üzere, bağlı olan atomlar halkanın aynı tarafında veya zıt taraflarda bulunabilirler. )\nKatı ve sıvı yağlarda, yağ asitleri adı verilen uzun karbon zincirleri aşağıda gösterildiği gibi cis ya da trans konfigürasyonuna sahip çift bağlar içerirler. cis çift bağı içeren yağ asitleri, oda sıcaklığında sıvı halde bulunurlar. Bunun sebebi, omurgada cis çift bağının sebep olduğu bükülmenin, molekülün sıkı bir şekilde bir araya gelememesine neden olmasıdır. Bunun tam aksine, trans çift bağına sahip ve bu sebeple trans yağlar olarak da adlandırılan yağ asitleri, nispeten daha düzlemsel yapıda oldukları için oda sıcaklığında sıkı bir şekilde bir araya gelerek katı halde bulunabilirler.\nTrans yağların, kardiyovasküler hastalık riskinin artması ile bağlantısı olduğundan, birçok gıda üreticisi bu yağların kullanımını son yıllarda durdurmuştur. Trans çift bağ içeren yağlar çoğunlukla fırıncılık yağlarında ve margarinde bulunur. Cis çift bağlı yağlar ise zeytinyağı gibi sıvı yağlarda bulunur. Farklı tip yağlar hakkında daha fazla bilgi için yağlar hakkındaki bu makaleye göz atabilirsiniz.\nCis ve trans yağ asitlerinin görselleri Görselin uyarlandığı kaynak: \"Carbon: Figure 5, \" Open Stax College, Biology (CC BY 3. 0).\nAçıklama ve Kaynaklar Açıklama: Bu makalenin uyarlandığı kaynak: “Carbon, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 8/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Chhabra, N. , Aseri, M. L. ve Padmanabhan, D. (2013). A review of drug isomerism and its significance. Int. J. Appl. Basic Med. Res. , 3(1), 16–18. http: //dx. doi. org/10, 4103%2F2229-516X. 112233. Ek referanslar: Amino acid. (19 Temmuz 2015). 22 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Amino_acid. Aromaticity. (29 Mayıs 2015). 22 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Aromaticity. Asymmetric carbon. (26 Kasım 2014). 22 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Asymmetric_carbon. Benzene. (2 Temmuz 2015). 22 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Benzene. Campbell, M. K. ve Farrell, S. O. (2012). Amino acids and peptides. Biochemistry (7. baskı, sayfa 61-81). Belmont, CA: Cengage Learning. Chhabra, N. , Aseri, M. L. ve Padmanabhan, D. (2013). A review of drug isomerism and its significance. Int. J. Appl. Basic Med. Res. , 3(1), 16–18. http: //dx. doi. org/10, 4103%2F2229-516X. 112233. Chirality (chemistry). (12 Temmuz 2015). 22 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Chirality_(chemistry). Enantiomer. (22 Temmuz 2015). 22 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Enantiomer. Existenceguest. What physical properties are different for the isomers butane and 2-methylpropane? [answer] Yahoo answers. Alıntı yapılan adres: https: //answers. yahoo. com/question/index? qid=20081013223413AAd4EP6. Gasoline. (22 Temmuz 2015). 22 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Gasoline. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The chemical context of life. Campbell Biology (10. baskı, sayfa 28-43). San Francisco, CA: Pearson."
    },
    {
        "url": "https://tr.khanacademy.org/science/biology/properties-of-carbon/hydrocarbon-structures-and-functional-groups/a/functional-groups",
        "title": "Fonksiyonel Gruplar",
        "contents": "Giriş\nYalnızca karbon ve hidrojen atomlarından meydana gelen hidrokarbonlar aralarında propan, bütan ve ticari benzinin bulunduğu muhteşem yakıtlardır. Peki yalnızca bu yakıtları kullanarak canlı bir organizma elde etmek mümkün olabilir mi? Muhtemelen olmaz. Biyolojik moleküllerin çoğu, karbon ve hidrojen dışındaki atomları da içerirler. Bu ek atomlar, hidrokarbonların sahip olmadıkları fonksiyonların gözlemlenmesini sağlarlar.\nFonksiyonel gruplar\nBüyük biyolojik moleküller, karbon ve hidrojen atomlarından oluşan karbon bir iskelete ve aralarında oksijen, azot ve sülfür bulunan farklı atomlara sahiptir. Bu atomlar çoğu zaman fonksiyonel gruplarda görülürler. Fonksiyonel gruplar, içlerinde bulundukları molekülden bağımsız, tutarlı bir fonksiyonları (özellikleri ve reaktiflikleri) bulunan, atomlardan oluşan kimyasal motiflerdir. Biyolojik moleküller, farklı fonksiyonel gruplara ya da bu grupların farklı kombinasyonlarına sahip olabilirler. Bir biyomolekülün sahip olduğu fonksiyonel gruplar, yapısı, çözünürlüğü ve reaktifliği de dahil olmak üzere, molekülün birçok özelliğini etkileyebilir.\nBiyolojik moleküllerdeki en önemli fonksiyonel grupların bazıları aşağıdaki tabloda gösterilmiştir. Fonksiyonel gruplar elektriksel yüklerine ve polaritelerine göre genelde hidrofob(ik) ve hidrofil(ik) olarak sınıflandırılırlar. Aşağıda yer alan gruplar arasında tek hidrofobik olan, apolar bir molekül olan metildir (CH3‍ ). Geriye kalan altı fonksiyonel grubun hidrofilik olma dereceleri değişkenlik göstermektedir.\nFazlasıyla hidrofilik olan gruplara örnek olarak, asit olarak davranıp bir proton kaybederek negatif yüklü karboksilat (COO−)‍ iyonuna dönüşebilen karboksil grubunu (COOH) verebiliriz. Karboksil grupları, amino asitlerin, yağ asitlerinin ve diğer biyomoleküllerin yapılarında bulunurlar. Daha az hidrofilik olan gruplardan biri olan karbonil grubu (C=O), yüksüz ancak polar (kısmen pozitif ve kısmen negatif yükler içerir) bir moleküldür. Karboniller, proteinler, peptidler ve karbonhidratlar gibi farklı biyolojik moleküllerin yapılarında bulunurlar.\nBiyolojide sık rastlanan fonksiyonel gruplar\nFonksiyonel Grup YapıÖzellikler Hidroksil Polar Metil Polar değil Karbonil Polar Karboksil Birçok biyolojik sistemin p H değerinde yüklüdür (R-COO−‍ oluşturur). Karboksil grupları çözeltilere H+‍ iyonları verdikleri için, asidik olarak değerlendirilirler. Amino Birçok biyolojik sistemin p H değerinde yüklüdür (R-NH3+‍ oluşturur). Amino grupları çözeltilerden H+‍ iyonlarını uzaklaştırdıkları için bazik olarak değerlendirilirler. Fosfat Birçok biyolojik sistemin p H değerinde yüklüdür (R-OPO32‍ −‍ oluşturur) Amino grupları çözeltilerden H+‍ iyonlarını uzaklaştırdıkları için bazik olarak değerlendirilirler. Sülfhidril Polar\nTablonun uyarlandığı kaynak: Open Stax Biology.\nYukardaki tabloda, R harfi fonksiyonel grubun bağlandığı molekülün geriye kalan kısmını temsil ediyor. Örneğin, R bir etil (CH2‍ CH3‍ ) grubu ise, tablodaki ilk grup etanol olur. R aynı zamanda bir protein gibi çok daha büyük bir molekül de olabilir. R harfi kimya ve biyolojide, kimyasal yapıları sadeleştirmek ve molekülün en önemli kısımlarına ki bu kısımlar çoğu zaman fonksiyonel gruplardır, vurgu yapmak için kullanılır.\nAçıklama ve Kaynaklar Açıklama: Bu makalenin uyarlandığı kaynak: “Carbon, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 8/Biology. Uyarlanmış makale CC BY-NC-SA 4, 0 lisanslıdır. Ek Referanslar: Hardinger, Steve. (2015). Functional group. In Illustrated Glossary of Organic Chemistry. Alıntı yapılan adres: http: //www. chem. ucla. edu/harding/IGOC/F/functional_group. html. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The chemical context of life. Campbell Biology (10. baskı, sayfa 28-43). San Francisco, CA: Pearson."
    },
    {
        "url": "https://tr.khanacademy.org/science/biology/macromolecules/introduction-to-macromolecues/a/introduction-to-macromolecules",
        "title": "Makromoleküller",
        "contents": "Giriş\nÖğle yemeğinde ne yediğinizi düşünün. Ambalajların arkasında \"Besin Değerleri\" tablosu var mıydı? Böyle bir tablo gördüyseniz ve bu besinin protein, karbonhidrat ve yağ içeriğine baktıysanız burada söz edeceğimiz büyük biyolojik molekül türlerinin birçoğuna zaten aşinasınız demektir. \"Büyük biyolojik molekül\" gibi kulağa bu kadar garip gelen bir şeyin vücudunuzda ne işi olduğunu merak ediyor olabilirsiniz. Cevap oldukça basit! Bu moleküller vücudunuzda belirli bir düzeyi koruyabilmeniz için size yapı taşları sağlar; çünkü vücudunuz da bu büyük biyolojik moleküllerden meydana gelir!\nKendinizi tıpkı bir atom yığını ya da yürüyen, konuşan bir su torbası olarak düşünebilirsiniz. Bunun yanı sıra, kendinizi dört önemli büyük biyolojik molekülden -şeker gibi karbonhidratlar, yağlar gibi lipitler, proteinler, DNA ve RNA gibi nükleik asitler- oluşan bir topluluk olarak da düşünebilirsiniz. Bu, tabii ki de vücudunuzdaki tüm moleküllerin bundan ibaret olduğu anlamına gelmiyor ancak önemli büyük moleküllerin çoğu bu sınıflardan birine aittir. Bu dört büyük biyolojik molekül, bir hücrenin kuru ağırlığının büyük kısmını oluşturur. (Küçük bir molekül olmasına rağmen, ıslak ağırlığın büyük kısmını da su oluşturur. )\nBüyük biyolojik moleküller organizmada birçok görev yerine getirirler. Bazı karbonhidratlar gelecekteki ihtiyaçlar için enerji depolar, bazı lipitler de hücre zarının olmazsa olmaz yapısal bileşenleridir. Nükleik asitler, çoğu protein yapmak için yönergeler içeren kalıtsal bilgiyi depolar ve aktarır. En geniş kapsamlı işlevler proteinlere aittir: bazıları yapısal destek sağlar ama çoğu hücrede metabolik tepkimeleri katalizlemek veya sinyaller alıp iletmek gibi belli başlı görevler gerçekleştiren minik makinelere benzerler.\nDaha sonraki makalelerde karbonhidratları, lipitleri, nükleik asitleri ve proteinleri daha detaylı inceleyeceğiz. Şimdi, bu molekülleri oluşturup parçalayan, temel kimyasal tepkimelere göz atalım.\nMonomerler ve polimerler\nÇoğu büyük biyolojik moleküller polimerdir, yani monomer adı verilen tekrarlayan altbirimlerden veya yapı taşlarından oluşan uzun zincirlerdir. Monomeri bir boncuk olarak düşünürseniz polimeri de bir kolye, yani bir araya gelmiş bir sürü boncuk olarak düşünebilirsiniz.\nKarbonhidratlar, nükleik asitler ve proteinler doğada genellikle uzun polimerler halinde bulunurlar. Polimerik yapıları ve büyük (bazen devasa! ) boyutları yüzünden makromolekül bir başka deyişle, küçük alt birimlerin birleşmesiyle oluşan büyük (makro) moleküller olarak sınıflandırılır. Lipitler genellikle polimer olmadıkları ve diğer üçünden küçük oldukları için; bazı kaynaklar tarafından makromolekül olarak sınıflandırılmazlar1, 2‍ . Çok sayıda başka kaynak ise \"makromolekül\" terimini daha serbestçe, dört tür büyük biyolojik molekülün genel adı olarak kullanıyor3, 4‍ . Bu sadece bir isimlendirme farklılığı, bu yüzden üzerinde durmamıza gerek yok. Sadece lipitlerin dört ana büyük biyolojik molekül türünden biri olduğunu, ama genellikle polimer oluşturmadıklarını unutmayın.\nDehidrasyon sentezi\nMonomerleri kullanarak nasıl polimer elde deriz? Büyük moleküller genellike bir monomerin diğer bir monomerle (veya uzayan bir monomer zinciriyle) kovalent bağ kurduğu, sonucunda su açığa çıkan dehidrasyon sentezi tepkimeleriyle oluşurlar. Tepkimenin adından yola çıkarak, tepkime sırasında ne olduğunu aklınızda tutabilirsiniz: su molekülünün kaybından dolayı dehidrasyon ve yeni bir bağın kurulmasından dolayı sentez.\nYukarıdaki dehidrasyon sentezi tepkimesinde iki glikoz şekeri molekülü (monomer), tek bir molekül halinde maltoz şekerini meydana getirmek için birleşiyor. Glikozlardan biri bir H, diğeri bir OH grubu kaybediyor ve iki glikoz molekülü arasında yeni bir kovalent bağ oluşurken açığa bir su molekülü çıkıyor. Aynı sürecin tekrarlanması sonucu zincire daha çok monomer eklendikçe zincir daha da uzayarak bir polimer oluşturuyor.\nPolimerler tekrarlayan monomer birimlerden oluşuyor olsa da şekil ve yapı açısından çok çeşitlilik gösterebilirler. Karbonhidratlar, nükleik asitler ve proteinlerin hepsi birkaç farklı tür monomer içerirler ancak yapıları ve dizilimleri işlevleri için önemlidir. Örneğin DNA'nızda dört çeşit nükleotit monomeri ve vücudunuzdaki proteinlerde yirmi çeşit aminoasit monomeri bulunur. Tek bir monomer çeşidi bile farklı özelliklere sahip farklı birçok polimer meydana getirebilir. Örneğin nişasta, glikojen ve selüloz glikozdan oluşmuş karbonhidratlardır ama farklı bağlanma ve dallanma özellikleri gösterirler.\nHidroliz\nPolimerleri nasıl tekrar monomerlere dönüştürürüz (örneğin vücudumuzun yeni bir molekül oluşturmak için başka bir molekülü parçalaması gerektiğinde)? Polimerler, bağlarının bir su molekülünün eklenmesi ile koparıldığı ya da bölündüğü, hidroliz tepkimeleri aracılığı ile monomerlere parçalanırlar.\nBir hidroliz tepkimesi sırasında birçok alt birimden oluşan bir molekül ikiye ayrılır. Yeni moleküllerden biri su molekülünden gelen hidrojen atomunu kazanırken diğeri bir hidroksil (-OH) grubunu kazanır. Bu, dehidrasyon sentezi tepkimesinin tam tersidir ve yeni bir polimerin yapımında kullanılabilecek monomerler açığa çıkarır. Örneğin aşağıdaki hidroliz tepkimesinde bir su molekülü maltozu iki glikoz monomerine ayırıyor. Bu tepkime yukarıda gösterilen dehidrasyon sentezi tepkimesinin tam tersidir.\nDehidrasyon sentez tepkimeleri molekülleri oluşturur ve genellikle enerji gerektirirler. Hidroliz tepkimeleri ise molekülleri parçalarlar ve genellikle enerji açığa çıkarırlar. Kullanılan monomerler her biri için farklı olsa da karbonhidratlar, proteinler ve nükleik asitler bu tepkimelerle oluşturulup parçalanırlar. (Hücrede nükleik asitler aslında dehidrasyon senteziyle polimerleşmezler. Nasıl bir araya geldiklerini nükleik asitler hakkındaki makalede inceleyeceğiz. ) Dehidrasyon sentez tepkimeleri lipitler polimerleşmese bile bazı lipitlerin bir araya gelmesinde de görev alır3‍ .\nVücudumuzdaki enzimler hem dehidrasyon sentezi hem de hidroliz tepkimelerini katalizler, yani hızlandırırlar. Bağları yıkmada görevli enzimlerin isimleri genellikle -az ile biter: örneğin maltaz enzimi maltozu, lipazlar lipitleri ve peptidazlar da (proteinler hakkındaki makalede göreceğimiz gibi, polipeptit olarak da bilinen) proteinleri parçalarlar. Besinler, sindirim sisteminizde dolaşırken, hatta tükürüğünüze değdiği andan itibaren bu gibi enzimler tarafından işlenir. Enzimler büyük biyolojik molekülleri parçalayarak vücudunuz tarafından kolayca emilip kullanılabilecek yapı taşlarına dönüşmelerini sağlarlar.\nAçıklama ve Kaynaklar Açıklama: Bu makalenin uyarlandığı kaynak: “Synthesis of biological macromolecules, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 10/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Macromolecules are polymers, built from monomers. Campbell biology (10. baskı, sayfa 67). San Francisco, CA: Pearson. Baggott, J. (5 Ocak 1995). Macromolecules. Net Biochem. Alıntı yapılan kaynak: http: //library. med. utah. edu/Net Biochem/macromol. htm. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Biological macromolecules include carbohydrates, nucleic acids, proteins, and lipids. Biology (10. baskı, sayfa 37). New York, NY: Mc Graw-Hill. Macromolecule. (27 Mayıs 2016). Alıntı yapılan tarih ve kaynak: 30 Mayıs 2016, Wikipedia https: //en. wikipedia. org/wiki/Macromolecule. Ek referanslar: Macromolecule. (27 Mayıs 2016). Alıntı yapılan tarih ve kaynak: 30 Mayıs 2016, Wikipedia: https: //en. wikipedia. org/wiki/Macromolecule. Purves, W. K. , Sadava, D. , Orians, G. H. ve Heller, H. C. (2003). Condensation and hydrolysis reactions. Life: The science of biology (7. baskı, sayfa 38). Sunderland, MA: Sinauer Associates, Inc. Purves, W. K. , Sadava, D. , Orians, G. H. ve Heller, H. C. (2003). Macromolecules: Giant polymers. Life: The science of biology (7. baskı, sayfa 37-38). Sunderland, MA: Sinauer Associates, Inc. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Biological macromolecules include carbohydrates, nucleic acids, proteins, and lipids. Biology (10. baskı, sayfa 37-38). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Macromolecules are polymers, built from monomers. Campbell biology (10. baskı, sayfa 67-68). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The molecules of life. Campbell biology (10. baskı, sayfa 67). San Francisco, CA: Pearson."
    },
    {
        "url": "https://tr.khanacademy.org/science/biology/macromolecules/carbohydrates-and-sugars/a/carbohydrates",
        "title": "Karbonhidratlar",
        "contents": "Giriş\nBir patatesin içinde ne vardır? Su! Evet, su patatesin ağırlığının büyük bir bölümünü oluşturur. Peki ya, başka? Biraz yağ, biraz protein. . . ve bol miktarda karbonhidrat (ortalama bir patateste yaklaşık 37 gram)!\nBu karbonhidratın bir kısmı şeker formundadır. Bu şekerler, patatese ve patatesi yiyen kişiye hazır enerji kaynağı sağlar. Patatesteki karbonhidratın bir kısmı ise patatesin hücre duvarına şekil veren selüloz polimerleri de dahil olmak üzere lif formundadır. Fakat patatesin içerdiği karbonhidratın büyük çoğunluğunu nişasta oluşturur. Nişasta, birbirine bağlı glikoz molekülerinin oluşturduğu uzun bir zincir ve enerjinin depo edilme şekillerinden biridir. Yani patates kızartması, cips veya kumpir yediğinizde, sindirim sisteminizdeki enzimler uzun glikoz zincirlerini parçalayarak hücrelerinizin kullanabileceği daha küçük şekerlere dönüştürmeye başlarlar.\nKarbonhidratlar, karbon, hidrojen ve oksijenden meydana gelen, yaklaşık olarak bir karbon (C‍ ) atomuna karşılık bir su (H2O‍ ) molekülü içeren biyolojik moleküllerdir. Bu bileşim, aynı zamanda karbonhidratlara ismini de verir : karbon (karbon-) ve su (-hidrat) . Karbonhidrat zincirleri birbirlerinden farklı uzunluklara sahiptir ve biyolojik açıdan önemli olan karbonhidratlar 3 kategoriye ayrılabilir: monosakkaritler, dissakkaritler ve polisakkaritler. Bu yazıda, karbonhidrat çeşitlerinin yanı sıra insanlarda ve diğer organizmalarda karbonhidratların üstlendiği oldukça önemli enerji ile ilgili ve yapısal görevleri de öğreneceğiz.\nMonosakkaritler\nMonosakkaritler (mono- = “bir”; sacchar- = “tatlı”) en bilinen üyesi glikoz olan basit şekerlerdir. Monosakkaritler, (CH2O)n‍ , formülüne sahiptir ve içerdikleri karbon atomu sayıları genellikle 3-7 arasında değişir. Bu formül karbonhidratların formülünden hangi anlamda farklıdır? Bütün karbonhidratların, her H2O‍ eşdeğeri için neredeyse bir C‍ atomu içeren formülleri bulunur. Ancak, yalnızca monosakkaritlerin her H2O‍ eşdeğeri için tam olarak bir C‍ atomundan oluşan bir formülü bulunur. Bunun sebebi, polisakkarit oluşumunun, dehidrasyon sentezi sebebiyle C‍ atomu kaybı olmadan, bazı H‍ ve O‍ atomlarının kaybına yol açması, oranı bir miktar değiştirmesidir.\nMonosakkaritlerde, oksijen atomlarının çoğunluğu hidroksil (OH‍ ) gruplarında bulunurlar, fakat oksijenlerden bir tanesi karbonil grubunun (C=O‍ ) bir parçasıdır. Bu karbonil grubunun (C=O‍ ) konumu, şekerleri kategorize etmek için kullanılabilir:\nŞeker eğer bir aldehit grubu içeriyorsa, yani karbonil C, zincirin son karbonu ise bu şekere aldoz adı verilir. Karbonil C zincirin içindeyse, yani her iki tarafında da başka karbonlar bulunuyorsa, bu bir keton grubu oluşturur. Bu şekerler ketoz olarak adlandırılır.\nŞekerler aynı zamanda içerdikleri karbon atomu sayısına göre de isimlendirilirler: en yaygın türlerden bazıları triozlar (üç karbonlu), pentozlar (beş karbonlu) ve heksozlardır (altı karbonlu).\nGörselin uyarlandığı kaynak: Open Stax Biology.\nGlikoz ve izomerleri\nÖnemli bir monosakkarit olan glikoz, altı karbonlu bir şekerdir. Formülü C6H12O6‍ 'dir. Diğer yaygın monosakkaritler arasında galaktoz (sütte bulunan şeker olan laktozun bir parçasını oluşturur) ve fruktoz (meyvelerde bulunur) bulunur.\nGlikoz, galaktoz ve fruktoz aynı kimyasal formüle (C6H12O6‍ ) sahiptirler, fakat atomlarının dizilişlerinde farklılıklar vardır. Bu onları birbirinin izomeri yapar. Fruktoz; glikoz ve galaktozun yapı izomeridir. Bu, atomların birbirlerine farklı bir sırayla bağlandığı anlamına gelir.\nGlikoz ve galaktoz birbirlerinin stereoizomeridir; yani ikisinin de atomları aynı sıra ile birbilerine bağlanmıştır, fakat atomların asimetrik karbon atomlardan birinin etrafındaki 3 boyutlu düzenlenmeleri birbirinden farklıdır. Bunu şemada kırmızıyla işaretlenmiş olarak görebilirsiniz. Hidroksil (OH‍ ) grubunun yönü iki molekülde birbirinden farklıdır. Bu küçük fark, enzimlere hangisinin glikoz hangisinin galaktoz olduğunu anlamak ve kimyasal tepkimeye girmek üzere ikisinden birini seçmek için yeter de artar bile!\nŞekerlerin halkalı yapısı\nŞu ana kadar incelediğimiz bütün şekerlerin, düz zincirler içeren doğrusal moleküller olduklarını fark etmiş olabilirsiniz. Şekerler genellikle halka olarak temsil edildikleri için bu durumu garipsemiş de olabilirsiniz. Aslına bakarsanız, bunların ikisinin de doğru olduklarını söyleyebiliriz! Beş veya altı karbonlu şekerlerin birçoğu hem düz zincir hem de bir veya birden çok halka içeren şekillerde olabilirler.\nBu şekiller birbirleriyle denge halindedir, özellikle de sulu veya su bazlı çözeltilerde; denge durumu halkalı yapılardan yanadır. Örneğin, çözelti içindeki glikozun temel konfigürasyonu altı karbonlu bir halka şeklindedir. Glikozun %99'u genellikle bu formda bulunur3‍ .\nGlikoz altı karbonlu halka formundayken bile farklı özelliklere sahip iki farklı formda bulunabilir. Halka oluşumunda, karbonilin hidroksil grubuna dönüşmüş oksijeni (O‍ ) ya halkanın ''üzerinde'' (CH2OH‍ grubuyla aynı tarafta) ya da ''altında'' (CH2OH‍ grubunun zıt tarafında) kalır. Hidroksil altta olduğu zaman, glikozun alfa (α) formunda, üstte olduğunda zamansa beta (β) formunda olduğunu söyleriz.\nDisakkaritler\nDisakkaritler (di- = “iki”), iki monosakkaridin dehidrasyon tepkimesi yoluyla bir araya gelmesi sonucu oluşur. Bu tepkime, kondenzasyon tepkimesi ya da dehidrasyon sentezi olarak da bilinir. Bu süreçte, bir monosakkaridin hidroksil grubu, bir su molekülü açığa çıkararak ve glikosidik bağ olarak da bilinen kovalent bağ oluşturarak, bir başka hidroksil grubunun hidrojeniyle birleşir.\nSofra şekeri olarak da bilinen bir disakkarit çeşidi olan sakkarozu dehidrasyon tepkimesi yoluyla oluşturan glikoz ve fruktoz monomerlerinin birleşimi aşağıdaki grafikte gösterilmiştir. (Tepkime aynı zamanda su molekülü de açığa çıkarır, ancak bu resimde gösterilmemiştir. )\nGörsel hakları: Open Stax Biology.\nBazı durumlarda, iki şeker halkasındaki hangi karbonların glikosidik bağla bağlandığını bilmek önemlidir. Karbonil gruba en yakın uçtaki karbonla başlamak üzere, bir monosakkaritteki her karbon atomuna bir numara verilir (şeker doğrusal formunda olduğunda). Bahsedilen bu numaralandırma, yukarıda glikoz ve fruktoz için yapılmıştır. Bir sakkaroz molekülünde, glikozun 1‍ karbonu, fruktozun 2‍ karbonuna bağlı olduğundan, bu bağ, 1‍ -‍ 2‍ glikosidik bağ olarak adlandırılır.\nEn çok bilinen disakkarit çeşitleri laktoz, maltoz ve sakkarozdur. Laktoz, glikoz ve galaktozdan meydana gelen ve sütte doğal olarak bulunan bir disakarittir. Çoğu insan yetişkinliklerinde laktozu sindiremez ve bu da laktoz hassasiyetine neden olur (bu kişiler arasında siz ya da arkadaşlarınızın olma ihtimali çok yüksek) Maltoz ya da malt şekeri iki glikoz molekülünden meydana gelen bir disakkarittir. En bilinen disakkarit çeşidi, glikoz ve fruktozdan oluşan sakkarozdur (sofra şekeri).\nPolisakkaritler\nGlikosidik bağlarla bağlanmış monosakkaritlerden oluşan uzun zincir, polisakkarit (poly- = “çok”) olarak adlandırılır. Zincir dallanmış olabilir veya olmayabilir; ayrıca değişik monosakkarit türleri de içerebilir. Bir polisakkaridin molekül ağırlığı çok fazla olabilir. Şöyle ki; eğer yeterince monomer birleşirse 100, 000 dalton ya da fazlası olabilir. Nişasta, glikojen, selüloz ve kitin canlı organizmalar için önemli başlıca polisakkarit çeşitlerindendir.\nDepo polisakkaritleri\nNişasta bitkilerde şekerin depolanmış halidir ve her ikisi de glikozun bir polimeri olan amiloz ve amilopektin adı verilen polisakkaritlerin birleşiminden oluşur. Bitkiler fotosentez sırasında topladıkları ışık enerjisini kullanarak glikoz sentezini yapabilirler. Bitkinin acil enerji ihtiyaçlarının dışında kalan fazla glikoz, kökleri ve tohumları da dahil olmak üzere bitkinin değişik bölümlerinde depolanır. Tohumlardaki nişasta, filizlenmesi sırasında embriyonun besin ihtiyacını karşılar; aynı zamanda da daha sonra onu sindirim enzimlerini kullanarak glikoz monomerlerine ayıracak olan insan ve hayvanların besin kaynağı olarak işlev görür.\nNişastada, glikoz monomerleri α formundadır (karbon 1‍ 'in hidroksil grubu halkanın alt kısmındadır) ve öncelikli olarak 1‍ -‍ 4‍ glikosidik bağlarla bağlıdırlar. Bu, iki monomerin 1‍ ve 4‍ karbon atomlarının glikosidik bağ kurması anlamına gelir.\nAmiloz, 1‍ -‍ 4‍ bağlarıyla bağlı glikoz monomerlerinin dallanma olmayan zincirlerinden meydana gelir. Amilopektin dallanmış bir polisakkarittir. Monomerlerinin çoğu 1‍ -‍ 4‍ bağlarla bağlanmış olsa da, belli aralıklarla ilave 1‍ -‍ 6‍ bağları oluşur ve molekülün dallanmasını sağlar.\nAltbirimlerin şekli nedeniyle, amiloz ve amilopektindeki glikoz zincirleri, aşağıdaki şekilde de gösterildiği gibi tipik olarak sarmal bir yapıya sahiptir.\nBu bitkiler için çok iyi ama peki ya bizim için? Glikojen, glikozun insanlarda ve diğer omurgalılardaki depolanmış halidir. Nişasta gibi, glikojen de glikoz monomerlerinin bir polimeridir ve amilopektine göre çok daha dallanmış bir yapısı bulunur.\nGlikojen genellikle karaciğer ve kas hücrelerinde depolanır. Kan şekeri seviyesinin düşmesi durumunda glikojen, hücreler tarafından emilen ve kullanılan glikoz monomerlerini açığa çıkarmak için hidroliz yoluyla parçalanır.\nYapısal polisakkaritler\nEnergi depolama polisakkaritlerin önemli rollerinden biri olsa da; polisakkaritlerin farklı ama bir o kadar da önemli olan bir başka rolleri daha vardır: yapı sağlamak. Örneğin selüloz, bitki hücre duvarlarının temel bileşenlerinden biridir. Bitkilerin hücre duvarları, hücreleri çevreleyen katı yapılardır (aynı zamanda marul gibi sebzelerin de çıtır çıtır olmasını sağlar). Tahta ve kâğıt çoğunlukla selülozdan yapılır. Selülozun kendisi ise 1‍ -‍ 4‍ glikosidik bağlarla bağlı glikoz monomerlerinin dallanmamış zincirlerinden oluşur.\nAmilozun aksine selüloz β formunda glikoz monomlerinden oluşur. Bu yüzden özellikleri çok farklıdır. Yukarıdaki şekilde gösterildiği üzere, zincirdeki diğer her glikoz monomeri bitişiğindekilere bağlanırken ters çevrilir. Bu da selülozun uzun, düz ve sarmal olmayan bir yapıya sahip olmasına sebep olur. Bu zincirler hidroksil grupları arasındaki hidrojen bağları tarafından bir arada tutulan paralel demetler oluşturarak bir araya gelirler4, 5‍ . Bu, selüloza bitki hücreleri için önemli olan katılık ve yüksek gerilim kuvvetini kazandırır.\nSelülozdaki β glikosidik bağları, insanlardaki sindirim enzimleri tarafından parçalanamadığı için insanlar selülozu sindiremezler. (Bu selülozun, yediğimiz besinler arasında olmadığı anlamına gelmez. Selüloz, çözünmeyen bir lif olarak, sindirilmeden sindirim sistemimizi terk eder. ) Ama inek, koala, sığır ve at gibi bazı otobur hayvanlar, selülozun işlenmesi için özelleşmiş mikroplara sahiptirler. Bu mikroplar, hayvanların sindirim sisteminde yaşarlar ve selülozu hayvan tarafından kullanılabilecek olan glikoz monomerlerine ayırırlar. Ek olarak, tahtakuruları da, bağırsaklarında yaşayan mikroorganizmalar yardımıyla selülozu parçalarlar.\nGörsel hakları: Louise Docker.\nSelüloz bitkilere özgü bir şeydir ama polisakkaritler bitki olmayan türler için de önemli yapısal bir rol oynarlar. Örneğin, böcekler ve kabuklular gibi eklembacaklıların, daha yumuşak olan iç organlarını koruyan eksoskeleton adında sert dış iskeletleri vardır. Eksoskeleton, bir makromolekül olan kitinden oluşur. Kitin, selüloza benzer ancak azot içeren fonksiyonel grupları olan değiştirilmiş glikoz birimlerinden oluşmuştur. Kitin aynı zamanda, ne hayvan ne de bitki olarak sınıflandırılabilecek, kendilerine ait bir alemleri olan mantarların hücre duvarlarını oluşturan başlıca bir bileşendir.\nAçıklama ve Kaynaklar Açıklama: Bu makalenin uyarlandığı kaynak: “Carbohydrates, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 11/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: U. S. Department of Agriculture, Agricultural Research Service. (2014). Basic report: 11352, potatoes, flesh and skin, raw. USDA national nutrient database for standard reference (release 27). Alıntı yapılan kaynak: http: //ndb. nal. usda. gov/ndb/foods/show/3115? fgcd=&manu=&lfacet=&format=&count=&max=35&offset=&sort=&qlookup=11352. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Sugar isomers have structural differences. Biology (10. baskı, sayfa 38). New York, NY: Mc Graw-Hill. Glucose. (7 Temmuz 2015). Alıntı yapılan tarih ve kaynak: 24 Temmuz 2015, Wikipedia: https: //en. wikipedia. org/wiki/Glucose. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Structural polysaccharides. Campbell biology (10. baskı, sayfa 71). San Francisco, CA: Pearson. Purves, W. K. , Sadava, D. , Orians, G. H. ve Heller, H. C. (2003). 3, 16. Representative polysaccharides. Life: The science of biology (7. baskı, sayfa 49). Sunderland, MA: Sinauer Associates, Inc. Ek referanslar: Amylase. (16 Haziran 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Amylase. Bowen, R. (16 Nisan 2006). Absorption of monosaccharides. Pathophysiology of the digestive system (small intestine). Alıntı yapılan adres: http: //www. vivo. colostate. edu/hbooks/pathphys/digestion/smallgut/absorb_sugars. html. Glucose. (7 Temmuz 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Glucose. Monosaccharide. (5 Temmuz 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Monosaccharide. Monosaccharides. (12 Kasım 2014). 24 Temmuz 2015 tarihinde Wikibooks'tan indirilmiştir: https: //en. wikibooks. org/wiki/Structural_Biochemistry/Carbohydrates/Monosaccharides. Purves, W. K. , Sadava, D. , Orians, G. H. ve Heller, H. C. (2003). Polysaccharides serve as energy stores or structural materials. Life: The science of biology (7. baskı, sayfa 48). Sunderland, MA: Sinauer Associates, Inc. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Carbohydrates: Energy storage and structural molecules. Biology (10. baskı, sayfa 38-41). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Carbohydrates serve as fuel and building material. Campbell biology (10. baskı, sayfa 68-72). San Francisco, CA: Pearson. Starch. (23 Temmuz 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Starch. Stereoisomerism. (24 Haziran 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Stereoisomerism. Structural isomer. (22 Mayıs 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Structural_isomer. A. B. D. Tarım Bakanlığı, Tarımsal Araştırmalar Departmanı. (2014). Basic report: 11352, potatoes, flesh and skin, raw. In USDA national nutrient database for standard reference (release 27). Alıntı yapılan adres: http: //ndb. nal. usda. gov/ndb/foods/show/3115? fgcd=&manu=&lfacet=&format=&count=&max=35&offset=&sort=&qlookup=11352."
    },
    {
        "url": "https://tr.khanacademy.org/science/biology/macromolecules/lipids/a/lipids",
        "title": "Lipitler",
        "contents": "Giriş\nBazen yağlardan sanki beslenme düzenimize zarar veren kötü bir maddeymiş gibi bahsederiz. Aslında, yağlar güzel ve küçük moleküllerdir ve her biri, gliserol adında bir kıyafet askısına benzeyen bir moleküle bağlanan üç uzun hidrokarbon kuyruğundan oluşur. Diğer büyük biyolojik moleküller gibi, insanların ve diğer organizmaların biyolojisinde temel bir rol oynarlar. (Ayrıca, beslenmeyle ilgili yakın zamanda yapılan birçok çalışma, şekerin yağdan daha fazla sağlık sorununa yol açtığını gösteriyor! )\nYağlar, suyla karışmama ortak özelliğine sahip bir molekül kategorisi olan lipitlerden yalnızca biridir. Lipitler, hidrofob ve apolar olmakla birlikte, çoğunlukla hidrokarbon zincirlerinden oluşurlar. Bir takım çeşitlilik de gösterirler, buna aşağıda ayrıntılı bir şekilde değineceğiz. Farklı lipit çeşitleri farklı yapılara sahiptir ve buna bağlı olarak organizmalardaki rolleri de değişik olur. Lipitler, örneğin enerji depolar, yalıtımı sağlar, hücre zarlarını ve yapraklardaki su geçirmez tabakaları oluşturur; testosteron gibi hormonlara temel yapı taşlarını sağlarlar.\nBurada en önemli lipit türleri olan, katı ve sıvı yağları, mumları, fosfolipitleri ve stereoitleri daha yakından inceleyeceğiz.\nKatı ve sıvı yağlar\nBir yağ molekülü iki kısımdan oluşur: bir gliserol omurgası ve üç yağ asidi kuyruğu. Yağ asitleri bir karboksil grubuna bağlanan uzun hidrokarbon zincirinden oluşurken, gliserol üç hidroksil gruplu (OH) küçük organik bir moleküldür. Tipik bir yağ asidinin 12-18 karbonu olurken bazıları, 4 karbon kadar az, bazıları da 36 karbon kadar çok karbon atomu içerebilirler.\nGliserol omurgasındaki hidroksil grupları, bir yağ molekülü oluşturmak için bir dehidrasyon sentezi tepkimesinde yağ asitlerinin karboksil gruplarıyla tepkimeye girerler. Bunun sonucunda, ester bağları (karbonil grubunun yanında bir oksijen olan ya da C=O grubu içeren bağlar) ile gliserol omurgasına bağlı üç yağ asidi kuyruğundan oluşan bir yağ molekülü elde edilir. Trigliseritler birbiriyle aynı ya da farklı boy veya çift bağ yapısında, birbirinden farklı üç yağ asidi kuyruğu içerebilirler.\nGörselin uyarlandığı kaynak: Open Stax Biology.\nYağ molekülleri, triaçilgliserol ya da doktorunuzun yaptığı kan tahlilinde olduğu gibi trigliserit olarak da adlandırılırlar. Trigliseritler, insan vücudunda öncelikli olarak adipositler adı verilen özelleşmiş yağ hücrelerinde depolanırlar. Adipositler, adipoz doku olarak bilinen dokuyu oluşturur1‍ . Birçok yağ asidi yağ moleküllerinde bulunurken, bazıları da vücudun içerisinde serbest halde bulunur ve kendi başlarına bir lipit türü olarak kabul edilirler.\nDoymuş ve doymamış yağ asitleri\nYukarıdaki örnekte gösterildiği gibi, trigliseridin üç yağ asidi kuyruğunun birbirine benzemesi gerekmez. Yağ asidi zincirleri doymama derecelerinde olduğu gibi boylarında da çeşitlilik gösterebilir.\nEğer hidrokarbon zincirindeki komşu karbonlar arasında yalnızca tek bağlar varsa, yağ asidinin doymuş olduğu ifade edilir. (Burada doymuşluk, hidrojene doymuşluk anlamına gelmektedir; doymuş bir yağda karbon iskeletine mümkün olduğu kadar çok hidrojen atomu bağlanır. )Hidrokarbon zincirindeki bağlar, çift bağlar olduğu zaman, yağ asidi daha az hidrojene sahip olduğu için doymamış olarak kabul edilir. Bir yağ asidinde bir tane çift bağ varsa tekli doymamış, çoklu çift bağ varsa da, çoklu doymamış adı verilir.\nDiğer çift bağ türleri gibi, doymamış yağ asidindeki çift bağlar da, ya cis ya da trans konfigürasyonunda olur. Cis formunda, bağla alakalı iki hidrojen aynı taraftayken, trans formunda zıt taraftadırlar (aşağıda görebilirsiniz). Cis çift bağ, yağ asidinde bir bükülme ya da kıvrım meydana getirir ve bu yağların davranışları için önemli sonuçları olan bir özelliktir.\nGörsel hakları: Open Stax Biology.\nDoymuş yağ asitleri düz oldukları için tamamen doymuş kuyrukları olan yağ molekülleri bir arada sıkı bir şekilde (dip dibe) durabilir. Bu düzen, yağların oda sıcaklığında katı halde olmasıyla sonuçlanır (ve nispeten yüksek erime noktaları vardır). Örneğin, tereyağdaki yağın çoğu doymuş yağdır2‍ .\nDiğer yandan, cis doymamış yağ asidi kuyrukları, cis çift bağı sebebiyle büküktür. Bu, bir ya da daha fazla cis doymamış yağ asidi kuyruğunun sıkı sıkıya bir arada (dip dibe) durmasını zorlaştırır. Bu yüzden doymamış kuyruklu yağlar oda sıcaklığında sıvı halde bulunurlar (ve nispeten düşük erime noktaları vardır). Bunlara genelde sıvı yağ deriz. Örneğin, zeytinyağı çoğunlukla doymamış yağlardan oluşur2‍ .\nTrans yağlar\nBu noktada, bir şeyden bahsetmediğimi fark etmiş olabilirsiniz: Yağ asidi kuyruklarında trans çift bağ bulunan doymamış yağlarlardan ya da başka bir deyişle trans yağlardan. Trans yağlar, doğada zor bulunurlar ama kısmi hidrojenasyon denilen endüstriyel bir yöntemle kolaylıkla üretilebilirler.\nBu yöntemde, hidrojen gazı, çoğunlukla cis doymamış yağlardan oluşan sıvı yağların içinden geçirilir ve çift bağların bazılarını (hepsini değil) tek bağlara dönüştürür. Kısmi hidrojenasyonun amacı, sıvı yağlara, doymuş yağların örneğin oda sıcaklığında katı halde olmak gibi, istenen özelliklerinden bir kısmını kazandırmaktır. Ancak, bu işlem sonucunda, cis çift bağların bazıları biçim değiştirir ve trans çift bağlara dönüşerek istenmeyen bir sonuç elde edilmesine sebep olur3‍ . Trans doymamış yağ asitleri daha bir arada sıkı bir şekilde durabilir ve oda sıcaklığında katı olmaları daha muhtemeldir. Örneğin, bazı katı yağ türleri yüksek oranda trans yağ içerebilir3‍ .\nKısmi hidrojenasyon ve trans yağlar, sıvı yağ fiyatında tereyağı benzeri bir yağ almanın iyi bir yolu olarak görünebilir. Ancak ne yazik ki trans yağların insan sağlığı üzerinde olumsuz etkileri olduğu anlaşılmıştır. Trans yağlar ile koroner kalp hastalığı arasında güçlü bir ilişki olması nedeniyle, trans yağlara bazı ülkelerde kısıtlama getirilmiştir. Örneğin, Amerikan Gıda ve İlaç Dairesi (FDA) gıdalarda trans yağların kullanımı ile ilgili bir yasak yayımlayarak ürünlerden trans yağını çıkarmak için şirketlere üç yıl süre tanımıştır4‍ .\nOmega yağ asitleri\nDeğinmemiz gereken bir diğer yağ asidi sınıfı da omega-3 ve omaga-6 yağ asitleridir. Değişik türde omega-3 ve omega-6 yağ asitleri bulunur ama bunların hepsi iki temel öncü yapıdan meydana gelmektedir: omega-3 yağlar için alfa-linolenik asit (ALA) ve omega-6 yağlar için linolenik asit (LA).\nİnsan vücudu bu moleküllere (ve türevlerine) gereksinim duyar ancak kendisi ALA ve LA sentezini yapamaz5‍ . Bu yüzden ALA ve LA, temel yağ asitleri olarak sınıflandırılır ve bireyin bu yağ asitlerini beslenmesi aracılığıyla alması gerekir. Somon balığı gibi bazı balıklar ile çiya ve keten gibi bazı tohumlar omega-3 yağ asitleri açısından zengindir.\nOmega-3 ve omega-6 yağ asitlerinin en az iki tane cis doymamış bağları bulunur ve bu da onlara bükük bir şekil kazandırır. Aşağıda gösterildiği üzere, ALA oldukça bükük bir şekle sahiptir ancak en bükük şekle sahip yağ asidi bu değildir: İlave çift bağların oluşmasıyla ALA’dan türeyen bir omega-3 yağ asidi olan DHA'nın altı tane cis doymamış bağı vardır ve neredeyse bir halka şeklinde kıvrılmıştır! Bir yağ asidini, omega-3 veya omega-6 yapan şey nedir? Bu molekülleri, yapılarına göre adlandırılırlar. Bir yağ asidinin karboksil grubuna en uzak karbonuna omega (ω) adı verilir. Bir çoklu doymamış yağ asidindeki bilk çift bağ, omega ucundan itibaren üçüncü ve dördüncü karbonlar arasında ise, moleküle “omega-3” yağ asidi adı verilir. (İlk çift bağ, omegadan itibaren altıncı ve yedinci karbonlar arasında bulunuyorsa da, yağ asidi benzer bir şekilde, omega-6 yağ asidi olarak adlandırılır. )\nOmega-3 ve omega-6 yağ asitleri vücutta birçok farklı rol oynar. Bunlar enflamasyon ve ruh halini düzenleyenler de dahil olmak üzere birçok önemli sinyal molekülünün sentezi için öncü görevi görür (başlangıç malzemesidir). Özellikle omega-3 yağ asitleri, kalp krizinden ötürü ani ölüm riskini azaltabilir, kandaki trigliseriti ve kan basıncını düşürebilir ve pıhtı oluşumunu engelleyebilir.\nYağların görevi\nYağların kötü bir şöhreti vardır. Çok miktarda kızartılmış ve “yağlı” yiyecek tüketmenin kilo almaya ve sağlık sorunlarına yol açmaya neden olabileceği doğrudur. Yine de yağlar insanlar için temel bir gereksinimdir ve birçok önemli işlevi bulunmaktadır.\nÖrneğin, vitaminlerin çoğu yağda çözünmektedir. Bu, vitaminlerin vücut tarafından etkili bir şekilde emilmesi için yağ molekülleriyle eşleşmesi gerektiği anlamına gelir. Yağlar, uzun süreli enerji depolamak için de etkili bir yoldur çünkü yağlar, karbonhidratlara göre gram başına iki kat daha fazla enerji depolayabilir ve ek olarak vücudun yalıtımını sağlarlar.\nDiğer tüm büyük biyolojik moleküller gibi, doğru miktarda yağ alınması, vücudunuzun (ve diğer organizmaların vücutlarının) doğru bir şekilde işlemesi için gereklidir.\nMumlar\nMumlar biyolojik olarak önemli bir diğer lipit grubudur. Mum, hidrofob (su savar) özellikleri bulunan bazı su kuşlarının tüylerini ve bazı bitkilerin yaprak yüzeylerini kaplar. Mumların hidrofob özelliği, suyun yüzeye tutunmasını ve içeri girmesini önler. Bu yüzden birçok bitki yaprağının üzerinde su tanecikleri bulunur ve kuşlar da yağmur altında kalmalarına rağmen tamamen ıslanmazlar.\nYapısını inceleyecek olursak, mumların tipik olarak ester bağlarıyla alkollere bağlanan uzun yağ asidi zincirlerinden oluştuklarını söyleyebiliriz. Bitkiler tarafından üretilen mumlarda ise çoğu zaman hidrokarbonlar da bulunmaktadır6‍ .\nFosfolipitler\nHücrelerinizin içindeki sulu, kıvamlı maddenin (sitozol) dışarı çıkmasını önleyen şey nedir? Hücreler, hücre zarı denilen bir yapıyla çevrilidir. Bu yapı hücrenin içi ile dışı arasında bir bariyer görevi görür.\nÖzelleşmiş lipitler olan fosfolipitler hücre zarının başlıca bileşenidir. Bunlar, tıpkı yağlar gibi tipik olarak gliserol omurgasına bağlanan yağ asidi zincirlerinden oluşurlar. Üç yağ asidi kuyruğu yerine genellikle iki yağ asidi kuyruğuna sahiptirler ve gliserol omurgasının üçüncü karbonu modifiye bir fosfat grubuna bağlıdır. Farklı fosfolipitlerin fosfat grubunda farklı modifiye ediciler bulunur. Kolin (azot içerikli bir bileşik) ve serin (bir amino asit) yaygın örnekler arasında gösterilebilir. Farklı modifiye ediciler fosfolipitlere farklı özellikler ve hücre için farklı görevler kazandırırlar.\nFosfolipit amfipatik yani hidrofob (suyu sevmeyen) ve hidrofil (suyu seven) bölümlerin bir arada olduğu bir moleküldür. Yağ asidi zincirleri hidrofobdur ve suyla etkileşime girmezler. Fosfat içerikli grup ise yükünden dolayı hidrofildir ve kolaylıkla suyla etkileşime girer. Fosfolipitler suya bakan fosfat başlarıyla ve içe doğru yönelmiş olan kuyruklarıyla birlikte, bir zarın içinde çift tabakalı bir yapıda bulunurlar (yukarıdaki gibi). Bu düzenleme hidrofob kuyrukların suyla temasını engelleyerek düşük enerjili, kararlı bir düzenlemenin ortaya çıkmasını sağlar.\nBir fosfolipit damlası, suya konursa kendiliğinden misel olarak bilinen, küre şeklinde bir yapı oluşabilir. Misel yapıda hidrofil fosfat başları dışarı, yağ asitleri ise yapının içine doğru bakmaktadır. Miselin oluşumu enerji bakımından avantajlıdır çünkü hidrofob yağ asidi kuyruklarını ayrı tutarak, hidrofil fosfat başı grubunun çevresindeki suyla temas etmesini sağlar7, 8‍ . Daha fazla detay Miselin yapısı düzenlidir ama oluşumu, su molekülleri arasında dağılmış fosfolipitlerle karşılaştırıldığında, sistemin entropisini (düzensiz, ya da mikro hal sayısı) arttırmaktadır. Bunun sebebi, fosfolipitlerin yağ asidi kuyrukları dokundukları su molekülleri için mevcut mikro hal sayısını sınırlar, çünkü su moleküllerinin her fosfolipit kuyruğunun çevresini saran bir tür çukur oluşturmaları gerekir. Yağ asidi kuyruklarını miselin içinde kalması, su moleküllerini serbest bırakır ve böylece sistem daha çok sayıda mikro hal alabilir (yani entropisi artar)7, 8‍ .\nSteroitler\nSteroitler, lipit moleküllerinin bir diğer türüdür. Birbiriyle kaynaşmış dört halkalı yapılarıyla bilinirler. Yapısal olarak lipitlere benzememelerine rağmen, hidrofob ve suda çözünmez oldukları için steroitler de lipit sınıfında yer alırlar. Bütün steoritlerin dört bağlı karbon halkası bulunur ve bunlardan birkaçı, örneğin kolesterol kısa bir kuyruğa da sahiptir. Çoğu steroidin belirli bir bölgesine bağlanmış –OH fonksiyonel grubu vardır. Örneğin, kolesterole ait aşağıdaki görseli inceleyebilirsiniz; bu tür steoritler alkol sınıfına da girdikleri için bunlara sterol adı verilir.\nKolesterolün stereokimyasıKolesterol birçok olası stereoizomere sahip olsa da, bunlardan yalnızca biri doğada bulunur. Kolesterolün doğal olarak meydana gelen şeklinin stereokimyası aşağıdaki grafikte gösterilmiştir. Görsel hakları: \"Cholesterol, \" Boris TM (genel kullanıma açık).\nEn yaygın steroit olan kolesterol asıl olarak karaciğerde sentezlenir. Çoğu steorit hormonu için öncüldür. Bunlara cinsiyet hormonları testosteron ve estradiol da dahildir (estradiol, gonatlar (testisler ve yumurtalıklar) tarafından salgılanır). Kolesterol aynı zamanda vücuttaki diğer önemli moleküller için de başlangıç malzemesi görevi görür. Besin kaynaklarından gelen yağların emilimine ve sindirimine yardımcı olan D vitamini ve safra asitleri bunlardan bazılarıdır. Kolesterol aynı zamanda hücre zarlarının kilit bileşenidir ve zarların akışkanlığı ile işleyişini değiştirir.\nKolesterol tabi ki kan dolaşımında da bulunur ve kandaki kolesterol seviyesi doktorlardan ve haberlerden sıklıkla duyduğumuz bir şeydir. Kandaki kolesterol kalp ve damar sağlığında hem koruyucu etkiye (yüksek yoğunluklu şeklinde, yani HDL) hem de olumsuz etkiye (düşük yoğunluklu şeklinde, yani LDL) sahiptir.\nAçıklama ve Kaynaklar Açıklama: Bu makalenin uyarlandığı kaynak: “Lipids, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 12/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Peluso, M. R. How are lipids stored in the body. Healthy eating. Alıntı yapılan adres: http: //healthyeating. sfgate. com/lipids-stored-body-5236. html. Saturated fat. (13 Haziran 2015). Alıntı yapılan tarih ve kaynak: 24 Temmuz 2015, Wikipedia: https: //en. wikipedia. org/wiki/Saturated_fat. Trans fat. (19 Temmuz 2015). Alıntı yapılan tarih ve kaynak: 24 Temmuz 2015, Wikipedia: https: //en. wikipedia. org/wiki/Trans_fat. FDA. (2015, June 16). FDA işlenmiş gıdalardaki yapay trans yağları uzaklaştırmak için adımlar atıyor: Bunun binlerce ölümcül kalp krizi vakasının önüne geçmesi bekleniyor. Science Daily. Alıntı yapılan tarih ve kaynak: 6, 2019, https: //www. sciencedaily. com/releases/2015/06/150616160256. htm Essential fatty acid. (26 Mayıs 2016). Alıntı yapılan tarih ve kaynak: 30 Mayıs 2016, Wikipedia: https: //en. wikipedia. org/wiki/Essential_fatty_acid. Wax. (25 Temmuz 2015). Alıntı yapılan tarih ve kaynak: 24 Temmuz 2015, Wikipedia: https: //en. wikipedia. org/wiki/Wax. Thermodynamics of micellization. (19 Ağustos 2015). Alıntı yapılan tarih ve kaynak: 8 Ocak 2016, Wikipedia: https: //en. wikipedia. org/wiki/Thermodynamics_of_micellization#cite_note-surfactant-2. Lipids in water - thermodynamics. Alıntı yapılan tarih ve kaynak: 8 Ocak 2016, UC Davis Chem Wiki: http: //biowiki. ucdavis. edu/Biochemistry/Lipids/Lipids_in_Water_-_Thermodynamics. Ek referanslar: Fat. (21 Temmuz 2015). Alıntı yapılan adres (24. 07. 2015): Wikipedia: https: //en. wikipedia. org/wiki/Fat. Fat-soluble vitamin. (19 Temmuz 2015). Genetics Home Reference. Alıntı yapılan adres: http: //ghr. nlm. nih. gov/glossary=fatsolublevitamin. Lipids in water - thermodynamics. Alıntı yapılan tarih ve adres: 8 Ocak 2016, UC Davis Chem Wiki: http: //biowiki. ucdavis. edu/Biochemistry/Lipids/Lipids_in_Water_-_Thermodynamics. Monunsaturated fat. (29 Mayıs 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Monounsaturated_fat. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The chemical building blocks of life. Biology (10. baskı, sayfa 32-58). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The structure and function of large biological molecules. Campbell Biology (10. baskı, sayfa 66-91). San Francisco, CA: Pearson. A. B. D. Tarım Bakanlığı, Tarımsal Araştırmalar Departmanı. (2014). Basic report: 01145, butter, without salt. In USDA national nutrient database for standard reference (release 27). Alıntı yapılan adres: http: //ndb. nal. usda. gov/ndb/foods/show/132? fg=&manu=&lfacet=&format=&count=&max=35&offset=&sort=&qlookup=01145. A. B. D. Tarım Bakanlığı, Tarımsal Araştırmalar Departmanı. (2014). Basic report: 04053, Oil, olive, salad or cooking. In USDA national nutrient database for standard reference (release 27). Alıntı yapılan adres: http: //ndb. nal. usda. gov/ndb/foods/show/637? fgcd=&manu=&lfacet=&format=&count=&max=35&offset=&sort=&qlookup=04053 U. S. Food and Drug Administration. (16 Haziran 2015). The FDA takes step to remove artificial trans fats in processed foods. Alıntı yapılan adres: http: //www. fda. gov/News Events/Newsroom/Press Announcements/ucm451237. htm. Saturated fat. (13 Haziran 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Saturated_fat. Thermodynamics of micellization. (19 Ağustos 2015). Alıntı yapılan tarih ve adres: 8 Ocak 2016, Wikipedia: https: //en. wikipedia. org/wiki/Thermodynamics_of_micellization#cite_note-surfactant-2. Trans fat. (19 Temmuz 2015). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Trans_fat. Wax. (25 Temmuz 2014). 24 Temmuz 2015 tarihinde Wikipedia'dan indirilmiştir: https: //en. wikipedia. org/wiki/Wax."
    },
    {
        "url": "https://tr.khanacademy.org/science/biology/x324d1dcc:elements-of-life/x324d1dcc:more-about-macromolecules/a/hs-biological-macromolecules-review",
        "title": "Biyolojik Makromoleküller Tekrar",
        "contents": "Önemli terimler\nTerim Anlam Biyolojik makromolekül Karbonhidratlar, lipitler, proteinler ve nükleik asitler gibi büyük, organik moleküller. Monomer Daha büyük moleküller (polimerler) için yapı taşı işlevi gören molekül türü. Örnek olarak proteinlerin yapı taşı olan amino asitler verilebilir. Polimer Tekrar eden alt birimlerden (monomerler) oluşan büyük bir molekül. Örnek olarak tekrar eden monosakkaritlerden oluşan karbonhidrat polimeri verilebilir.\nBiyolojik makromolekül türleri\nBiyolojik makromolekül Yapı TaşlarıFonksiyonlarıÖrnekleri Karbonhidratlar Monosakkaritler (basit şeker)Hücrelere çabuk / kısa vadeli enerji sağlar, besinsel lifin kaynağıGlikoz, sakkaroz, nişasta, selüloz, kitin Lipitler Yağ asitleri ve gliserol Hücrelere uzun vadeli enerji sağlar, biyolojik membranları (zarları) oluşturur, Yağlar, fosfolipitler, mumlar, steroidler Proteinler Amino asitler Hücreye yapı sağlar, kimyasal sinyaller gönderir, kimyasal tepkimeleri hızlandırır, vb. Keratin (saçlarda ve tırnaklarda bulunur), hormonlar, enzimler, antikorlar Nükleik asitler Nükleotitler Genetik bilgiyi depolar ve iletir DNA, RNA\nSık rastlanan hatalar ve kavram yanılgıları\nMakromolekülleri \"büyük\" olarak tanımlamak görecelidir. \" Makromoleküllere \"makro\" dememizin sebebi, diğer daha küçük moleküllere kıyasla daha büyük olmalarıdır. Fakat bu durum, çıplak gözle görülebilir oldukları anlamına gelmez. Hemoglobin gibi büyük bir protein bile bir pirinç tanesinden neredeyse bir milyon kat küçüktür! Tüm yağlar ve karbonhidratlar \"kötü\" değildir. Farklı beslenme türleri hakkındaki çeşit çeşit bilgiler kafa karıştırıcı ve yanıltıcı olabileceğinden, herhangi birinin tüm yağların yahut karbonhidratların zararlı olduklarını düşünmesine sebep olabilirler. Fakat bu durum, göründüğü gibi değildir. Tam aksine, yağlar ve karbonhidratlar, hücrelerin işlevsellikleri için son derece gerekli moleküllerdir!"
    },
    {
        "url": "https://tr.khanacademy.org/science/biology/energy-and-enzymes/energy-in-metabolism/a/overview-of-metabolism",
        "title": "Metabolizma",
        "contents": "Giriş\nŞu anda vücudunuzda neler oluyor? İlk cevabınız aç olduğunuz, yaptığınız bir koşudan dolayı kaslarınızın ağrıdığı veya yorulduğunuz olabilir. Fakat daha derine inelim, bilinç katmanınızı geçip, hücrelerinizde neler olup bittiğine bir göz atalım.\nVücudunuzdaki bir hücrenin içini gözetleyebilseydiniz, burada ne kadar çok faaliyet olduğunu ve hücrenin, sessiz bir odadan çok kalabalık bir halk pazarına benzediğini fark ederdiniz. Enerji, siz uyurken veya uyanıkken, koşarken veya televizyon izlerken hücrelerinize aktarılır ve moleküllerin, sizi hayatta tutan ve işlevsel kılan kimyasal tepkimeler geçirmesiyle biçim değiştirir.\nMetabolizmaya genel bir bakış\nHücreler sürekli olarak kendilerini ve bütün vücudunuzu sağlıklı ve canlı tutmak için gereken binlerce kimyasal tepkime gerçekleştirirler. Bu kimyasal tepkimeler birbirlerine çoğu zaman zincirler veya patikalar hâlinde bağlanırlar. Bir hücrenin içinde gerçekleşen bütün kimyasal tepkimeler ortak olarak o hücrenin metabolizması olarak adlandırılır.\nMetabolizmanın ne kadar karmaşık olduğunu anlamak için, gelin aşağıdaki şemaya bir göz atalım. Bana göre bu çizgilerin karışıklığı, oldukça büyük bir metro sisteminin haritasına ya da havalı bir devre şemasına benziyor. Aslında bu, insan vücudunu oluşturan ökaryot hücrelerdeki iç metabolik patikaların bir şeması. Her çizgi bir tepkime, her çember ise bir tepken veya ürünü temsil eder.\nGörsel hakları: \"Metabolizma şeması, \" Zlir'a (genel kullanıma açık).\nHücrenin metabolik ağında, bazı kimyasal tepkimeler enerji açığa çıkarır ve spontane olarak gerçekleşebilirler (enerji girişi olmadan). Ancak bazı kimyasal tepkimelerin gerçekleşebilmesi için fazladan enerjiye ihtiyaç duyulur. Tıpkı vücudunuzun kullandıklarını yerine koymak için sürekli yemek yemeniz gerektiği gibi, hücreler de enerji gerektiren kimyasal tepkimelerine enerji sağlamak için sürekli bir enerji girişine ihtiyaç duyarlar. Aslında yediğiniz besinler, hücreleriniz tarafından kullanılan enerjinin kaynağıdır!\nMetabolizma kavramını somutlaştırmak için, dünyadaki yaşam için çok önemli olan, şeker elde edilmesini ve şekerin parçalanmasını sağlayan iki metabolik sürece göz atalım.\nGlikozun parçalanması: Hücresel Solunum\nEnerji açığa çıkaran metabolik patikaya (yolak olarak adlandırılır) bir örnek olarak, hücrelerinizden birinin bir şeker molekülünü (örneğin yediğiniz şekerlemeden gelen molekül) nasıl parçaladığına bakalım.\nVücudunuzdaki çoğu hücre dahil olmak üzere birçok hücre, hücresel solunum olarak tanımlanan bir süreç sonucunda glikozdan (C6H12O6‍ ) enerji elde eder. Bu süreç boyunca bir glikoz molekülü, küçük adımlarla, kademeli olarak parçalanır. Ancak sürecin şu şekilde genel bir tepkimesi vardır:\nC6H12O6‍ + 6O2‍ →‍ 6CO2‍ + 6H2O‍ + enerji‍\nGlikozun parçalanması, hücre tarafından adenozin trifosfat veya ATP şeklinde alınan enerjinin açığa çıkarılmasını sağlar. ATP hücrelere, kısa yoldan enerji depolamanın uygun bir yolunu veren küçük bir moleküldür.\nOluşturulan ATP diğer tepkimeler tarafından enerji kaynağı olarak kullanılabilir. Tıpkı her seferinde takas yapmak yerine daha kolay olduğu için para kullanmamız gibi, hücre de enerjinin aktarımında standart bir yöntem benimsemek adına ATP kullanır. Bu sebeple ATP bazen hücrenin \"enerji para birimi\" olarak adlandırılır.\nGlikoz üretimi: Fotosentez\nEnerji gerektiren metabolik patikalara örnek olarak, verdiğimiz son örneği bu defa tersten inceleyelim ve bir şeker molekülünün nasıl oluştuğunu görelim.\nGlikoz gibi şekerler fotosentez adı verilen süreçte bitkiler tarafından sentezlenir. Fotosentezde, bitkiler güneş ışığının enerjisini, karbondioksit gazını şeker moleküllerine dönüştürmek için kullanır. Fotosentez birçok küçük adımdan meydana gelir, fakat genel tepkimesi hücresel solunumun ters çevrilmiş hâlidir:\n6CO2‍ + 6H2O‍ + enerji‍ →‍ C6H12O6‍ + 6O2‍\nBiz insanlar gibi bitkiler de kendi hücresel süreçlerini gerçekleştirmek için enerjiye ihtiyaç duyarlar. Bu yüzden şekerlerin bazıları bitkiler tarafından kullanılır. Aşağıdaki sincap örneğinde olduğu gibi, bitkiler aynı zamanda kendilerini yiyen hayvanlar için de bir besin kaynağı oluşturur. Her iki durumda da, glikoz hücresel solunumla parçalanacaktır ve ATP üretimiyle hücrelerin çalışmaya devam etmesi sağlanacaktır.\nGörsel hakları: Open Stax Biology. \"Meşe Palamudu\" Noel Reynolds'ın çalışmasının uyarlaması; “Sincap\" Dawn Huczek'in çalışmasının uyarlamasıdır.\nAnabolik ve Katabolik Patikalar (Yolaklar)\nGlikoz molekülünün yapım ve yıkım süreçleri, metabolik süreçlere verilebilecek örnekler arasındadır. Metabolik patika (yolak), birbirini besleyen, bağlı kimyasal tepkimelerden oluşan bir sericir. Parika, bir veya daha fazla başlangıç molekülünü alır ve aracılar yoluyla bunları ürüne dönüştürür.\nMetabolik patikalar etkilerine göre kabaca iki kategoriye ayrılabilir. Küçük moleküllerden şeker üretimi yapan fotosentez, bir \"yapım\" veya anabolizma patikasıdır. Buna karşın, hücresel solunum şekeri daha küçük moleküllere ayırır ve bir \"yıkım\" ya da katabolizma patikası olarak adlandırılır.\nAnabolik parika, basit moleküllerden karmaşık moleküller inşa eder ve enerji girişi gerektirir. Karbondioksitten glikoz elde etmek, amino asitlerden protein sentezlemek veya nükleik asit yapı taşlarından (nükleotid) DNA zincirleri sentezlemek bazı örneklerdendir. Bu biyosentez süreçleri hücre yaşamı için son derece önemlidir ve sürekli bir biçimde gerçekleşir. Bu süreçler boyunca ATP ve diğer kısa süreli enerji depolama molekülleri tarafından taşınan enerji kullanılır.\nKatabolik patika, karmaşık moleküllerin basit moleküllere dönüştürülmesi sürecidir ve enerji açığa çıkarır. Glikoz ve yağ gibi, karmaşık molekül bağlarında depolanan enerji katabolik patikalarda açığa çıkar. Daha sonra, hücrenin yaptığı işleri desteklemek için çeşitli biçimlerde kullanılır (örneğin ATP sentezi yoluyla).\nAnabolik ve katabolik için ipucu ister misiniz? Katabolik patikayı şöyle hatırlayabilirsiniz: Hücre, kendi moleküllerini parçalıyor yani Kendisini kullanıyor.\nSon ama önemli bir not: Metabolik patikalardaki kimyasal tepkimeler otomatik olarak ve rehber olmadan gerçekleşmez. Bunun yerine, bir patikadaki her tepkime enzim adı verilen proteinler tarafından desteklenir yani katalizlenir. Enzimler ve biyokimyasal tepkimeleri nasıl kontrol ettiklerini enzimler konusunda öğrenebilirsiniz.\nAçıklama ve Kaynaklar Açıklama: Bu makalenin uyarlandığı kaynak: “Energy and metabolism, ” Open Stax Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 28/Biology. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Berg, J. M. , Tymoczko, J. L. ve Stryer, L. (2002). Metabolism is composed of many coupled, interconnecting reactions. In Biochemistry (5. baskı, bölüm 14, 1). New York, NY: W. H. Freeman. Alıntı yapılan kaynak: https: //www. ncbi. nlm. nih. gov/books/NBK22439/. Carter, P. (n. d. ). Catabolic and anabolic reactions. Microbial metabolism. Alıntı yapılan adres: http: //classes. midlandstech. edu/carterp/courses/bio225/chap05/lecture1. htm. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). An introduction to metabolism. Campbell biology (10. baskı, sayfa 141-161). San Francisco, CA: Pearson."
    },
    {
        "url": "https://tr.khanacademy.org/science/biology/energy-and-enzymes/the-laws-of-thermodynamics/a/types-of-energy",
        "title": "Enerji Türleri",
        "contents": "Giriş\nEnerjik olmak ne demektir? Sabah kalktığınızda nasıl hissettiğinizi düşünün. Eğer çok enerjiniz varsa, bu büyük ihtimalle ayık, güne başlamaya hazır ve gün boyu ne (yapılması) gerekiyorsa onu yapabilecekmiş gibi hissettiğiniz anlamına gelir. Eğer hiç enerjiniz yoksa (belki de sekiz saat uyumadığınız için), yataktan çıkmak, ortalıkta dolanmak ve yapmanız gerekenleri yapmak istemeyebilirsiniz.\nEnerjinin bu tanımı bilimsel değil, günlük bir tanım olsa da, aslında resmi enerji tanımıyla çok sayıda ortak noktaya sahiptir ve size bunu kolay hatırlayacak bir yol sağlayabilir. Enerji, özel olarak iş yapabilme yeteneği olarak tanımlanır - ki bu, biyolojik amaçlar için bir değişiklik yaratma becerisi olarak düşünülebilir. Enerji bir çok değişik formda bulunabilir: örneğin hepimiz ışık, ısı ve elektrik enerjilerine aşinayız.\nBurada kinetik enerji (hareket enerjisi), potansiyel enerji (yapıya veya konuma bağlı enerji) ve kimyasal enerji (kimyasal bağların potansiyel enerjisi) dahil olmak üzere özellikle biyolojik sistemlerde önemli olan bazı enerji türlerini inceleyeceğiz. Enerji asla yoktan var olmaz ancak bir türden başka birine dönüşebilir.\nKinetik enerji\nBir cisim hareket halindeyken, bu cismin bir enerjisi vardır. Peki neden? Hareket eden cisimler bir değişikliğe sebep olabilir; başka bir deyişle, iş yapabilirler. Mesela bir yıkı güllesini ele alalım. Yavaş hareket eden bir yıkı güllesi bile, bir ev gibi büyük bir cisme büyük bir zarar verebilir. Ama hareket etmeyen bir yıkı güllesi hiçbir iş yapmaz (hiçbir binayı yıkmaz).\nBir cismin hareketiyle ilişkilendirilen enerjiye kinetik enerji adı verilir. Hızlanan bir kurşunun, yürüyen bir insanın ve ışık gibi elektromanyetik dalgaların hepsinin kinetik enerjisi vardır. Kinetik enerjinin bir başka örneği atom veya moleküllerin sürekli ve rastgele olarak hareket etmeleridir. Buna aynı zamanda ısı enerjisi de denir - ısı enerjisi arttıkça atomik hareketin kinetik enerjisi de artar. Bir grup molekülün ortalama ısı enerjisine sıcaklık, iki cisim arasında ısı enerjisi alışverişine de ısı diyoruz.\nPotansiyel enerji\nYıkı güllesi örneğimize geri dönelim. Hareketsiz yıkı güllesinin hiç kinetik enerjisi yoktur. Peki bir vinçle iki kat yükseltilse ve bir arabının üzerinde asılı bırakılsaydı ne olurdu? Bu durumda yıkı güllesi hareket etmese de enerjiye sahiptir. Asılı yıkı güllesinin enerjisi, onun iş yani yıkım yapabilme potansiyelini gösteriyor. Yıkı güllesi serbest bırakıldığında altındaki arabayı dümdüz ederek iş yapar. Güllenin daha ağır olması, barındırdığı potansiyel enerjinin de daha fazla olacağı anlamına gelir.\nGörsel hakları: Open Stax Biology, \"Dam, \" Pascal.\nBu tip enerji potansiyel enerji olarak adlandırılır ve bir cismin konumundan veya yapısından dolayı sahip olduğu enerjidir. Mesela bir molekülün kimyasal bağlarındaki enerji bu bağların yapısıyla ve atomların birbirine göre olan konumuna bağlıdır. Kimyasal enerji, kimyasal bağlarda depolanan enerjidir ve bu sebepten dolayı da potansiyel enerjinin bir türü olarak kabul edilir. Bir barajın tuttuğu suyun enerjisi ya da bir uçaktan hava dalışı yapmak üzere olan bir insanın enerjisi de, gündelik hayattan verilebilecek potansiyel enerji örneklerinden bazılarıdır.\nEnerji Dönüşümleri\nBir cismin enerjisi bir türden bir başkasına dönüşebilir. Mesela, favori örneğimizi, yıkı güllesini ele alalım. Yıkı güllesi hareketsiz bir şekilde birkaç kat yükseklikte asılı dururken hiç kinetik enerjisi yoktur ancak oldukça yüksek bir potansiyel enerjiye sahiptir. Serbest bırakıldığında hızı arttığı için ve yer çekimi yüzünden kinetik enerjisi artmaya başlar. Aynı zamanda potansiyel enerjisi azalmaya başlar çünkü artık yere eskisi kadar uzak değildir. Yere düşmeden hemen önce güllenin neredeyse hiç potansiyel enerjisi yoktur ancak kinetik enerjisi oldukça fazladır.\nGörsel hakları: Open Stax Biology. Alt panel, \"Car, \" Russell Trow'un çalışmasının uyarlamasıdır.\nAynı tür enerji dönüşümleri, kimyasal enerji için de söz konusudur ve günlük hayatımızda, bunun da birçok örneğini görürüz. Örneğin benzinde bulunan bir hidrokarbon olan oktan, yukarıda da gösterilen moleküler yapısından dolayı kimyasal enerjiye (potansiyel enerjiye) sahiptir. Bu enerji, bir araba motorunda benzin yandığı zaman açığa çıkar ve motorun pistonlarını hareket ettiren ve arabayı ileriye iten (kinetik enerji) yüksek basınçlı gazlar üretir1‍ . Bu kimyasal enerjinin bir kısmı, arabanın kinetik enejisine; bir kısmı da motorun sıcaklığının artması sonucu ısı yayması ile ısı enerjisine dönüşür.\nEnerji canlı organizmalarda da benzer şekilde form değiştirir. Örneğin ATP molekülünün bağlarında depolanmış enerji (potansiyel enerji), bir motor proteinin ve taşıdığı yükün mikrotübül boyunca hareketine veya kas hücrelerinin bir uzvu oynatmak (kinetik enerji) için kasılması için güç sağlar.\nAçıklama ve Kaynaklar Açıklama: Bu makalenin uyarlandığı kaynak: “Potential, kinetic, free, and activation energy, ” Open Stax Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 29/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Forms of energy. Campbell biology (10. baskı, sayfa 142-143). San Francisco, CA: Pearson. Ek referanslar: Boundless. (21 Temmuz 2015). Types of energy. In Boundless biology. Alıntı yapılan adres: https: //www. boundless. com/biology/textbooks/boundless-biology-textbook/metabolism-6/energy-and-metabolism-68/types-of-energy-344-11481/. Internal combustion engine. (19 Ağustos 2015). 28. 08. 2015 tarihinde Wikipedia'dan indirilmiştir: https: //en. wikipedia. org/wiki/Internal_combustion_engine. Potential energy. (23 Temmuz 2015). 26. 07. 2015 tarihinde Wikipedia'dan indirilmiştir: https: //en. wikipedia. org/wiki/Potential_energy. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). An introduction to metabolism. Campbell biology (10. baskı, sayfa 141-161). San Francisco, CA: Pearson."
    },
    {
        "url": "https://tr.khanacademy.org/science/biology/energy-and-enzymes/the-laws-of-thermodynamics/a/the-laws-of-thermodynamics",
        "title": "Termodinamik Yasaları",
        "contents": "Giriş\nAçık mı yoksa kapalı bir sistem misiniz? Görünen o ki bu bir felsefe değil fizik sorusu. Bütün canlıların sistemleri gibi sizinki de açık bir sistem; bir başka deyişle, bu, çevrenizle madde ve enerji alışverişi yapabileceğiniz bir sistem. Örneğin; besin tüketerek kimyasal enerji alırsınız; hareket ederek, konuşarak, yürüyerek ve nefes alarak da çevremizde iş yaparız.\nMetabolik tepkimeler gibi içimizde ya da bizimle çevremiz arasında gerçekleşen tüm enerji alışverişleri, fizik ders kitaplarında bulabileceğimiz sıcak ve soğuk cisimler ya da gaz molekülleri arasında gerçekleşen enerji alışverişlerini tanımlayan fizik yasaları tarafından tanımlanır. Bu bölümde, termodinamiğin birinci ve ikinci yasalarını inceleyerek, bizim gibi biyolojik sistemler açısından ne anlama geldiklerini öğreneceğiz.\nSistemler ve çevremiz\nTermodinamiğin biyolojideki yeri, molekül ve molekül grupları arasındaki enerji aktarımlarının araştırılmasını konu alır. Termodinamiktan bahsettiğimizde, bir hüce kadar küçük ya da bir ekosistem kadar geniş olabilecek birim ya bu birimlerden oluşan gruplar, sistem olarak adlandırılır. Bu anlamda, sisteme dahil olmayan öğeler de çevre olarak sınıflandırılır.\nÖrnek vermek gerekirse, ocakta ısıtmakta olduğumuz bir kap su söz konusu olduğunda, sistem, ocak, kap ve suyu içerirken; çevre olarak da, diğer her şeyi yani mutfağın geri kalan kısmını, evi, kasabayı, ülkeyi, galaksiyi ve evreni tanımlıyor oluruz. Neyin ya da nelerin sistem olarak tanımlanacağı çok belirgin olmamakla birlikte, tamamen gözlem yapan kişiye bağlıdır ve araştırılmak istenen konuya göre, yalnızca suyu ya da evin tamamını da sistem olarak tanımlamak mümkündür. Sistem ve çevresi bir araya geldiğinde evreni meydana getirirler.\nTermodinamikte, açık, kapalı ve izole olmak üzere üç sistem çeşidi bulunur.\nAçık sistemler çevreleri ile hem eneji hem de madde alışverişinde bulunabilirler. Az önce bahsettiğimiz ocakta kaynayan su; ısı ve su buharı çevreye dağılacağından, açık sistemlere verilebilecek bir örnektir. Öte yandan, kapalı sistemler, çevreleri ile yalnızca enerji alışverişinde bulunurlar, herhangi bir madde alışverişi gerçekleşmez. Bir önceki örnekteki kabın üzerini sıkı sıkıya örtecek olursak, kapalı sisteme oldukça yakın bir sistem elde etmiş oluruz. İzole sistemler, çevreleri ile ne enerji ne de madde alışverişinde bulunamayan sistemlerdir. Kusursuz izole bir sistem bulmak son derece zordur ancak kapağı olan izolasyonlu bir içecek soğutucusu, kavramsal olarak gerçek bir izole sisteme yakın kabul edilebilecek bir sistemdir. Soğutucunun içindekiler birbirleri ile enerji alışverişi gerçekleştirebilir. İçeceğin soğumasının, buzun da kısmen erimesinin sebebi budur. Ancak bu sistem çevresi ile çok küçük bir enerji (ısı) alışverişi gerçekleştirebilir. Soğutucuları bazen \"kapalı\" sistemler olarak adlandırmamızın sebebi nedir? Termodinamiğin ikinci yasası ve entropi ile ilgili bu videoyu izlediyseniz, Sal Khan'ın, soğutucu örneğini, \"kapalı\" sistemlere oldukça yakın bir sistem olarak değerlendirdiğini fark etmiş olabilirsiniz. Ancak biz, soğutucuları, \"izole\" sistemlere yakın sistemler olarak sınıflandırdık. Bunun sebebini merak ediyor musunuz? Bu noktada, fiziğin, terimleri bir miktar faklı şekillerde kullanan iki farklı dalı olduğunu hatırlatmak isteriz. Termodinamiği araştıran fizikçiler, çevresi ile enerji ya da madde alışverişinde bulunmayan sistemleri \"izole\" sistemler olarak sınıflandırırken; klasik mekaniği araştıran fizikçiler bu sistemleri \"kapalı\" sistemler olarak sınıflandırır. Sal Khan, bahsi geçen videoda, klasik mekanik tanımını, biz de bu makalede termodinamik tanımını kullanıyoruz.\nDiğer tüm organizmalar gibi siz de, açık bir sistemsiniz. Farkında olsanız da olmasanız da, çevrenizle sürekli olarak enerji ve madde alışverişinde bulunuyorsunuz. Örnek olarak bir havuç yediğinizde ya da bir kutuyu masanın üzerine kaldırdığınızda ya da soluk vererek atmosfere karbondioksit verdiğinizde çevrenizle enerji ve madde alışverişinde bulunmuş olursunuz.\nCanlı organizmaların içinde gerçekleşen enerji alışverişleri, fizik yasalarına uymak zorundadır. Bu anlamda da, örneğin elektrik devrelerinde gerçekleşen enerji alışverişlerinden farklı değillerdir. Şimdi gelin, termodinamik yasalarının yani enerji alışverişiyle ilişkili fizik kurallarının, sizin gibi canlılara nasıl uygulandığını daha yakından inceleyelim.\nTermodinamiğin Birinci Kanunu\nTermodinağin birinci yasası çok büyük düşünür: evrendeki toplam enerji miktarını ele alır ve özellikle de, bu toplam miktarın değişmediğini öne sürer. Farklı bir şekilde ifade edecek olursak, Termodinamiğin Birinci Yasasının enerjinin yoktan var edilemeyeceğini ya da varken yok edilemeyeceğini öne sürdüğünü söyleyebiliriz. Enerji ancak form (biçim) değiştirip, bir cisimden diğerine aktarılabilir.\nGörsel hakları: Open Stax Biology. “Ice cream, \" D. Sharon Pruitt'in çalışmasının uyarlamasıdır; \"Kids on bikes\" Michelle Riggen-Ransom'ın çalışmasının uyarlamasıdır ve “Leaf” Cory Zanker'ın çalışmasının uyarlamasıdır.\nBu yasa bir miktar soyut kalmış olabilir ancak örnekler üzerinden ilerlediğimizde, enerji aktarımlarının ya da dönüşümlerinin; çevremizde sürekli olarak gerçekleşen şeyler olduklarını göreceğiz. Örneğin:\nAmpuller, elektrik enerjisini ışık (ışıyan) enejisine dönüştürürler. Bir bilardo topu diğerine çarptığında, kinetik enerjisini ikinci topa aktarır ve ikinci top bu şekilde hareket eder. Bitkiler, güneş enerjisini (ışıyan enerji), organik moleküllerde depolanan kimyasal enerjiye dönüştürürler. Siz de, yediğiniz son yemekteki kimyasal enerjiyi, yürüyerek, soluk alarak ve bu sayfayı okumak için parmağınızla aşağıya yukarıya indirerek kinetik enerjiye dönüştürüyorsunuz.\nBu noktada, bu aktarımların (transferlerin) hiç birinin yüzde yüz verimli olmadıklarını bilmenizde fayda var. Az önce saydığımız senaryoların her birinde, başlangıçtaki enerjinin bir kısmı termal enerjisi olarak çevreye salınmaktadır. Termal enerji, bir cisimden diğerine aktarıldığında, daha yagın olarak kullanılan ısı kelimesi ile adlandırılır. Parlayan ampullerin ışık yanında ısı ürettikleri açık olsa da, sürtünme sayesinde hareket halindeki bilardo topları ve bitki ve hayvan metabolizmalarındaki verimsiz kimyasal enerji aktarımları için de aynı durum söz konusudur. Isı üretiminin önemini anlamak için Termodinamiğin İkinci Yasasına kadar beklemenizi öneririz.\nTermodinamiğin birinci yasasının ilk bakışta harika bir şey olduğunu düşünmüş olabilirsiniz. Enerji yoktan var edilemiyor ya da varken yok edilemiyorsa, enerjiyi geri dönüştürüp sürekli olarak kullanabiliriz, öyle değil mi?\nCevap, hem evet hem de hayır… Enerji yoktan var edilemez ya da varken yok edilemez ancak faydalı formlardan daha az faydalı formalara dönüşebilir. Gerçek hayatta gerçekleşen tüm enerji aktarımı ya da dönüşümlerinde, enerjinin bir kısmının kullanılamayacak bir başka deyişle iş yapamayacak bir forma dönüştüğünü bilmelisiniz. Kullanılamayacak bu enerji çoğu durumda, ısı enejisi formundadır.\nIsı, doğru koşullar altında iş yapabilir ancak iş yapabilecek diğer enerji türlerine hiç bir zaman 100% dönüştürülemez. Bu da, bir enerji aktarımı gerçekleştiğinde, faydalı olarak sınıflandırılan enerjinin bir kısmının faydasız olarak sınıflandırılan bir türe dönüşeceği anlamına gelir.\nIsı, evrenin rasgeleliğini arttırır\nIsı eğer iş yapmıyorsa ne yapıyor olabilir? İş yapmayan ısı, evrenin rasgeleliğini (düzensizliğini) arttırır. Kafanızın bir miktar karışmış olabileceği ihtimaline karşılık gelin bunun neden bu şekilde olduğunu biraz daha ayrıntılı bir şekilde inceleyelim.\nAynı metalden iki parça gibi, elimizde sıcaklıkları farklı iki cisim olduğunda, sistemimizin göreli olarak düzenli olduğunu söyleyebiliriz. Bu, soğuk cisimdekilerin yavaş, sıcak cisimdekilerin de hızlı hareket ettikleri yani moleküllerin hızlarına göre ayrılmış olmaları anlamına geliyor. Isı, sıcak cisimden, soğuk cisme aktarıldığında (ki bu, kendiliğinden gerçekleşen bir olaydır), tüm moleküller aynı ortalama hıza sahip olana kadar, sıcak cisimdeki moleküller daha yavaş, soğuk cisimdeki moleküller de daha hızı hareket etmeye başlarlar. Bu da, yavaş ve hızlı moleküller arasındaki ayrımın sonuna geldiğimiz, artık elimizde aynı hızda hareket eden bir molekül havuzu olduğu ve başlangıçtakine göre çok daha düzensiz bir sisteme sahip olduğumuz anlamına gelir.\nSistem, statik açıdan sıcaklıklarına göre ayrılmış sisteme göre çok daha olası olduğu için, bu, daha düzensiz olan konfigürasyona doğru ilerler. Bu arada, düzensiz konfigürasyona denk gelen olası birçok hal olduğunu da eklemek isteriz. Bu kavramı, bu alıştırmadaki videolarda ya da buradaki fizik videosunda incelemeye devam edebilirsiniz.\nEntropi ve Termodinamiğin İkinci Yasası\nBir sistemdeki rasgelelik ya da düzensizlik düzeyi, entropi olarak adlandırılır. Enerji aktarımlarının, enerjinin bir kısmının, ısı enerjisi gibi kullanılamayacak enerji formlarına dönüşmesine sebep olduğunu ve iş yapamayan ısı enerjisinin de evrenin rasgeleliğini arttırdığını bildiğimize göre, Termodinamiğin İkinci Yasasının biyoloji açısından geçerli bir versiyonunu oluşturabiliriz: gerçekleşen her enerji aktarımı, evrenin entropisini arttırırken, iş yapabilecek faydalı enerji miktarını azaltmakta ya da en uç durumda, entropide değişime sebep olmamaktadır. Başka bir deyişle, kimyasal tepkimeler ya da bağlı tepkime dizileri, evrenin toplam entropisini arttıracak yönde ilerleyeceklerdir.\nİkinci Yasanın akılalmaz uygulamaları için buraya tıklayın! Bu oldukça çılgın bir kavram olsa da, mantıklı olarak değerlendirdiğimizde, evrendeki kullanılabilir enerjinin tamamının, bir gün, kullanılamayacak enerjiye (ısı) dönüşeceği sonucuna ulaşabiliriz. Bu senaryo, evrenin olası kaderlerinden biri olarak kabul edilmekte ve \"evrenin ısı ölümü\" olarak adlandırılmaktadır. Fizikçiler yine de bunun gerçekleşip gerçekleşmeyeceğinden tam olarak emin değiller. Gerçekleşse bile, bunun 101056‍ yıl sonra geçekleşeceğini yani daha şimdiden tasalanmaya değer bir şey olmadığını bilmelisiniz.\nÖzetlemek gerekirse, Termodinamiğin Birinci Yasası bize enerjinin süreçlerdeki korunumu hakkında bilgi verirken, Termodinamiğin İkinci Yasası da, evrenin tamamında düşük entropiden yüksek entropiye doğru ilerleyen, süreçlerin yönünden bahsetmektedir.\nBiyolojik sistemlerde entropi\nTermodinamiğin ikinci yasasına bağlı olarak, bir sürecin gerçekleşmesi için evrenin entropisini arttırması gerektiğini söyleyebiliriz. Ve bu, kendiniz gibi canlı organizmalar söz konusu olduğunda kafanızda bazı soru işaretlerinin oluşmasına sebep olabilir. Sonuç olarak, biz, maddelerden oluşan son derece düzenli bir sistem değil miyiz? Vücudumuzdaki her bir hücrenin kendisine ait bir düzeni bulunur. Hücreler, dokuları; dokular, organları oluşturacak şekilde düzenlenmişlerdir ve vücudumuz da, bizi hayatta tutan taşıma, alışveriş ve ticaret sistemlerini korur. İlk bakışta net olmasa da, basit bir bakteri bile evrenin entropisini arttırabilir!\nDaha net olması adına, vücudumuzda gerçekleşen enerji aktarımlarını daha yakından inceleyelim. Örnek olarak yürüyüş yapmaya çıktığımızı ele alalım. Vücudumuzu ileriye doğru hareket ettirmek için bacak kaslarımızı kastığımızda; glikoz gibi kompleks moleküllerdeki kimyasal enerjiyi, kinetik enerjiye; bir yokuş çıkıyorsak ek olarak bir de potansiyel enerjiye dönüştürürüz. Bu oldukça verimsiz bir süreçtir: yakıt olarak kullandığımız kaynaklardan gelen enerjinin büyük bir kısmı ısıya dönüşür. Bu ısının bir kısmı, vücudumuzun sıcaklığını korumak için kullanılır ancak çok büyük bir kısmı çevremize salınır.\nMetabolizmamızın, büyük ve kompleks moleküllerden, karbondioksit ve su gibi küçük ve daha basit moleküller elde ederek yürüyebilmemizi sağladığı bu ısı aktarımı, çevrenin entropisini arttırır. Bu örnekte hareket halindeki bir insandan bahsediyor olsak da, aynı durum; dinlenme halindeki bir insan ya da bir organizma için de geçerlidir. Bu insan ya da organizma, metabolik aktiviteleri için bazal bir oranı korumak zorundadır. Ve bu süreçler de, kompleks moleküllerin daha basit ve sayıca fazla moleküle parçalanması ile gerçekleştiği için, ısı açığa çıkararak, çevrenin entropisini arttırmış olur.\nDaha genel bir ifade kullanacak olursak, canlıların son derece düzenli vücutlarını korumak ve hayatta tutmak için gerçekleşen ve yerel olarak entropiyi düşüren süreçler, bulunmaktadır. Ancak entropideki bu yerel düşüşler; enerjinin bir kısmının ısı enerjisine ya da kullanılamayan diğer enerji türlerine dönüştüğü ve enerjinin harcandığı durumlarda meydana gelir. Bu durumda, ilk sürecin yani yerel entropi düşüşünün ve çevrenin entropisini arttıran enerji aktarımının net etkisi ise, evrenin toplam entropisinde bir artış olarak gerçekleşir.\nÖzetlemek gerekirse, canlıların yüksek düzeyde düzen içeren sistemleri, sürekli bir enerji girdisi gerektirmektedir. Bu da çevrenin entropisinde bir artışa sebep olur.\nAçıklama ve Kaynaklar Açıklama: Bu makalenin uyarlandığı kaynak: “The laws of thermodynamics, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 30/Biology. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: A system and its surroundings. (n. d. ). 28 Ağustos 2015'te UC Davis Chem Wiki'den indirilmiştir: http: //chemwiki. ucdavis. edu/Physical_Chemistry/Thermodynamics/A_System_And_Its_Surroundings. Closed system. (17 Mayıs 2015). 28 Ağustos 2015'te Wikipedia'dan indirilmiştir: https: //en. wikipedia. org/wiki/Closed_system. Isolated system. (12 Eylül 2014). Alıntı yapılan adres (25. 08. 2015): Wikipedia: https: //en. wikipedia. org/wiki/Isolated_system. Heat engines. (2015). Splung. com. Alıntı yapılan adres: http: //www. splung. com/content/sid/6/page/heatengines. Heat. Hyper Physics. Alıntı yapılan adres: http: //hyperphysics. phy-astr. gsu. edu/hbase/thermo/heat. html. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The laws of energy transformation. Campbell biology (10. baskı, sayfa 143-145). San Francisco, CA: Pearson. What does heat do? (2015). The physics classroom. Alıntı yapılan adres: http: //www. physicsclassroom. com/class/thermal P/Lesson-2/What-Does-Heat-Do. Teşekkürler: Bu makaledeki faydalı yorumları için Cuauhtémoc García-García'ya teşekkür ederiz."
    },
    {
        "url": "https://tr.khanacademy.org/science/biology/energy-and-enzymes/free-energy-tutorial/a/gibbs-free-energy",
        "title": "Serbest Enerji",
        "contents": "Giriş\n\"Serbest enerji\" dendiğinde aklınıza ne geliyor? Bedava gaz veren bir gaz istasyonunu, ev aletlerini çalıştırmak için kullanılan bedava güneş enerjisini, hatta biyoloji terimlerinin efsane rock grubu isimleri olabileceği teorimi güçlendiren, Serbest Enerji adındaki Philadelphialı bir rock grubunu bile düşünmüş olabilirsiniz.\nBununla birlikte, bunlar, bu makalede bahsedeceğimiz “serbest enerjinin” anlamları değildir. Bunun yerine, belirli bir kimyasal tepkimeyle ilişkili olan ve bu tepkime gerçekleştiğinde açığa çıkan ya da tüketilen enerjinin miktarı için bir ölçüm sunan serbest enerji çeşidini inceleyeceğiz.\nBir süreç, sadece evrenin entropisini bir bütün olarak (ya da tersine çevrilebilir bir süreç içinde, değişmeden bırakırsa) artırırsa kendiliğinden, ilave enerji olmadan gerçekleşecektir. Bu, Termodinamiğin İkinci Yasası olarak bilinir. Bu, en azından benim için oldukça soyut bir fikir. Bu fikri daha somut bir hale nasıl getirebilir ve kimyasal tepkimenin gerçekleşip gerçekleşmeyeceğini anlamak için nasıl kullanabiliriz?\nTemel olarak, bir tepkimenin, hem tepkime sistemi hem de çevresi de dahil olmak üzere, evrenin entropisi üzerindeki etkisini yakalayan bir tür ölçüye ihtiyacımız var. Şansımıza, bu faktörlerin her ikisi de Gibbs serbest enerjisi olarak adlandırılan tek bir değerde bulunmaktadır.\nBir sistemin Gibbs serbest enerjisi ( G ), bu sistemde kullanılabilir ya da iş yapabilir enerji miktarının bir ölçüsüdür. Gibbs serbest enerjisindeki, bir tepkime sırasındaki değişim, tepkimenin enerji özellikleri ve kendiliğindenliği (ek enerji olmadan gerçekleşebilirliği) hakkında yararlı bilgiler sağlar. Gibbs serbest enerjisindeki değişimin basit bir tanımını şöyle yazabiliriz:\nşçΔG=Gson–Gbaşlangıç‍\nBaşka bir deyişle, ΔG, bir sistemin, ilk durumundan yani tepkimeye giren maddelerden; son durumuna yani ürünlere geçişi sırasında, serbest enerjisinde meydana gelen değişimdir. Bu değer bize, başlangıçtan son duruma geçerken açığa çıkan (veya soğurulan) maksimum kullanılabilir enerjiyi verir. Ek olarak, işaretine (pozitif ya da negatif) bakarak da, tepkimenin kendiliğinden mi yoksa enerji eklenmesi ile mi gerçekleşeceğini anlayabiliriz.\nGibbs serbest enerjisi ile çalıştırken, sabit sıcaklık ve basınç gibi bazı varsayımlar yapmak zorundayız; fakat, bu koşullar hücreler ve diğer canlı sistemler için çok da geçerli değildir.\nGibbs serbest enerjisi, entalpi ve entropi\nPratik ve sık kullanılan Gibbs serbest enerji değişim denklemlerinin birinde, ΔG, tepkimenin gerçekleştiği sıcaklık ile birlikte, tepkimenin entalpi ve entropi değişimleri gibi bilim insanları tarafından ölçülebilen bir değer seti kullanılarak hesaplanır.\nΔG=ΔH−TΔS‍\nBir adım geri adım atıp bu denklemin her bileşenini detaylı bir şekilde inceleyelim.\n∆H entalpideki değişimidir. Entalpi biyolojide, bağlarda depolanan enerjiyi ifade eder ve entalpideki değişim, ürünler ve tepkimeye giren maddelerin bağ enerjileri arasındaki farktır. Negatif bir ∆H, tepkimeye giren maddelereden ürünlere giderken, ısının açığa çıktığı anlamına gelirken, pozitif ∆H ise ısının soğurulduğunu gösterir. (∆H'nin bu yorumu, basıncın sabit olduğu varsayımına dayanır, ki bu canlı hücelerin iç ortamları için makul bir varsayımdır). ∆S, tepkime sırasında sistemin entropisindeki değişimi verir. ∆S pozitif ise, sistem tepkime sırasında daha da düzensizleşir (örneğin, büyük bir molekül bir kaç küçük parçaya bölündüğünde). ∆S negatif ise, sistemin dahabir düzenli hale geldiği sonucuna ulaşırız. Sıcaklık (T), ∆S ve ∆H terimlerinin, tepkimenin genel serbest enerji değişimi üzerindeki göreli etkilerini belirler. (Sıcaklık ne kadar yüksek olursa; ∆S teriminin, ∆H terimine göre etkisi o kadar büyük olur. ) Denklemin düzgün çalışması için sıcaklığın Kelvin (K) cinsinden olması gerektiğini de sakın aklınızdan çıkarmayın.\n∆G değeri negatif olan tepkime ısı açığa çıkarır; bir başka deyişle, enerji girdisi olmadan, kendiliğinden gerçekleşebilirler. Öte yandan, ∆G değeri pozitif olan tepkimelerin gerçekleşmesi için enerji girdisine ihtiyaç duyulur; bu tepkimeler kendiliğinden gerçekleşmezler. Yukarıdaki denklemden de görebileceğiniz gibi, hem entalpi değişimi hem de entropi değişimi, ∆G'nin işaretine ve değerine katkıda bulunur. Bir tepkime, ısı açığa çıkarıyor (negatif ∆H) veya sistemin entropisini arttırıyorsa, bu faktörler ∆G'yi daha negatif yaparlar. Diğer taraftan, bir tepkime ısı soğuruyor veya sistemin entropisini azaltıyorsa da, bu faktörler ∆G'nin daha pozitif bir değer almasına sebep olurlar.\n∆H ve ∆S'i değerlendirerek, bir tepkimenin kendiliğinden gerçekleşip gerçekleşmeyeceğini ya da yalnızca belirli bir sıcaklıkta kendiliğinden gerçekleşeceğini söyleyebiliriz. Bir tepkime, hem ısı açığa çıkarıp hem de entropiyi artırıyorsa, sıcaklıktan bağımsız olarak her zaman kendiliğinden gerçekleşir ( ∆G'si negatif olur). Benzer şekilde, hem ısı soğuran hem de entropiyi azaltan bir tepkime, hiçbir sıcaklıkta kendiliğinden geçekleşmez (pozitif ∆G). Bununla birlikte, bazı tepkimeler, elverişli ve elverişsiz özelliklerin bir karışımına sahiptir (ısı açığa çıkaran, fakat entropiyi azaltan veya ısı soğuran fakat entropiyi arttıran). ∆G ve bu tepkimelerin kendiliğindenliği sağdaki tabloda özetlendiği gibi sıcaklığa bağlı olacaktır.\nBu terimler kendiliğindenliği nasıl öngörebilir? Bu noktada, bu terimlerin (∆H, ∆S ve T) tepkimelerin kendiliğindenliğini nasıl öngörebildiğini merak ediyor olabilirsiniz. Termodinamiğin İkinci Yasasına göre, bir tepkime, ancak evrenin genel entropisini artırırsa kendiliğinden gerçekleşecektir. O halde, ΔH ve T'yi neden hesaba katıyoruz? Yukarıda gösterilen ΔG denkleminde, ΔS (sistemdeki entropi değişimi) açıkça entropi ile ilişkilidir ve entropi artışı, kendiliğindenliği destekler. Bununla birlikte, ΔH ve T de, dolaylı bir şekilde de olsa entropi ile ilgilidir. Açığa çıkan ısı, çevrenin entropisini arttırabilirken, soğurulan ısı da entropiyi azaltabilir ve değişimin büyüklüğü sıcaklığa bağlıdır. Dolayısıyla, ΔG denkleminin üç terimi de aslında bir tepkimenin evrenin entropisi üzerindeki etkisiyle ilgilidir. ∆G ile evrenin entropisi arasındaki ilişkinin daha kapsamlı bir açıklaması için termodinamik hakkındaki bu videoyu inceleyebilirsiniz.\nEndergonik and egzergonik tepkimeler\n∆G değeri negatif olan tepkimeler, serbest enerji açığa çıkarırlar ve egzergonik tepkimeler olarak adlandırılırlar. ∆G değerinin negatif olması, tepkimeye giren maddelerin veya başlangıç durumunun, ürünlerden veya son durumdan daha fazla serbest enerjiye sahip olduğu anlamına gelir. Egzergonik tepkimeler, enerji eklenmeden gerçekleşebilen tepkimeler oldukları için kendiliğinden gerçekleşen tepkimeler olarak da adlandırılırlar.\nDiğer taraftan, ∆G değeri pozitif olan (∆G> 0) tepkimeler, enerji girdisi gerektirir ve endergonik tepkimeler olarak adlandırılırlar. Bu durumda, ürünler veya son durum, tepkimeye giren maddeler veya başlangıç durumundan daha fazla serbest enerjiye sahiptir. Endergonik tepkimeler, kendiliğinden gerçekleşmez, yani devam edebilmeleri için enerji eklenmesi gerekir. Bunu, endergonik tepkimeler, eklenen enerjinin bir kısmını, oluşturdukları yüksek enerjili ürünlerde depolarlar olarak da yorumlayabiliriz1‍ .\nKendiliğinden kelimesinin burada çok özel bir anlam taşıdığının farkına varmak önemlidir: bu, bir tepkimenin, enerji eklenmeden gerçekleşeceği anlamına gelir, ancak tepkimenin ne kadar hızlı bir şekilde gerçekleşeceği hakkında bir bilgi vermez2‍ . Bir tepkimenin, kendiliğinden gerçekleşmesi saniyeler alabilirken; günler, yıllar veya hatta daha uzun da sürebilir. Bir tepkimenin hızı, başlangıç ve son durumları (aşağıdaki şemalardaki mor çizgiler) arasında hangi yolu izlediğine bağlıdır; kendiliğindenlik ise sadece başlangıç ve son durumların kendilerine bağımlıdır. Aktivasyon enerjisini işlerken, tepkime hızlarını daha ayrıntılı olarak inceleyeceğiz.\nGörsel hakları: Open Stax Biology.\nİleri ve Geri Yönlü Tepkimelerin Kendiliğindenliği\nBir tepkime, bir yönde endergonik ise (örneğin ürünleri, tepkimeye giren maddelere dönüştürüyorsa), o zaman diğerinde egzergonik olmalıdır ve bunun tam tersi de geçerlidir. Örnek olarak, küçük bir molekül olan ve hücrenin \"para birimi\" olarak adlandırılan adenosin trifosfatın (ATP‍ ) sentezini ve parçalanmasını ele alalım3‍ .\nAşağıdaki denkleme göre adenosin difosfat (ADP‍ ) ve fosfattan (Pi‍ ), ATP‍ elde edilir:\nADP‍ + Pi‍ →‍ ATP‍ + H2O‍\nBu, standart koşullar altında (tepkimeye giren tüm maddelerin ve ürünlerin 1‍ atm‍ basınç, 25‍ santigrat derece, 7, 0‍ p H‍ ve 1‍ M‍ konsantrasyonlarını ifade eder) ∆G = +7, 3‍ kcal/mol‍ olan endergonik bir tepkimedir. Vücudunuzun hücrelerinde, ATP‍ üretmek için gereken enerji, glikoz gibi yakıt moleküllerinin bozulması ya da enerji açığa çıkaran diğer (egzergonik) tepkimelerle sağlanır.\nGeri yönlü süreç olan ATP‍ 'nin hidrolizi (su aracılığı ile parçalanma), aynıdır, ancak tepkime tersine çevrilmiştir.\nATP‍ + H2O‍ →‍ ADP‍ + Pi‍\nBu egzergonik bir tepkimedir ve ∆G'si, ATP sentez tepkimesinin işareti ile aynı büyüklükte ve tam tersidir (standart şartlar altında ∆G = −7. 3‍ kcal/mol‍ ). Aynı büyüklükte ve karşıt işaretler ilişkisi her zaman tersine çevrilebilir bir işlemin ileri ve geri yönlü tepkimelerinde geçerli olacaktır.\nStandart olmayan koşullar ve kimyasal denge\nYukarıdaki bölümde, ∆G değerlerinin, standart koşullar olarak bilinen belirli bir koşul dizisi için hesaplandığını belirttiğime dikkat etmiş olabilirsiniz. Kimyasal tepkimenin standart serbest enerji değişimi (∆Gº’), tepkimeye giren maddelerin, standart koşullar altında ürünlere dönüştürülmesinde ortaya çıkan enerji miktarıdır. Biyokimyasal tepkimeler için standart koşullar genel olarak 25‍ °C‍ (298‍ K‍ ), tüm tepkimeye giren madde ve ürünlerin 1‍ M‍ 'lık derişimleri, 1‍ atm‍ basınç ve p H‍ değeri 7, 0‍ olarak tanımlanır (∆Gº’ ifadesindeki üs işareti, p H‍ ’ın tanıma dahil edildiğini belirtir).\nBir hücre veya organizmanın iç ortamındaki koşullar bu standart koşullardan çok farklı olabilir, bu nedenle, canlı organizmalardaki biyolojik tepkimeler için ∆G değerleri, standart serbest enerji değişim (∆Gº ’) değerlerinden büyük ölçüde farklılık gösterebilir. Aslında, koşulların değiştirilmesi (özellikle tepkimeye giren maddelerin ve ürünlerin derişimleri), hücrenin tepkimelerinin ileri yönde kendiliğinden gerçekleşmesini sağlayabileceği önemli bir yoldur.\nKimyasal denge\nDurumun neden böyle olduğunu anlamak için kimyasal denge kavramından bahsetmek yararlı olacaktı. Kimyasal denge üzerine bir hatırlatıcı olarak, saf tepkimeye giren maddelerle, tersine çevrilebilir bir tepkime başlattığımızı düşünelim (hiç ürün yok). İlk başta, ileriye yönlü tepkime, ürünlere dönüştürülebilen bir çok tepkimeye giren madde olduğundan hızlı bir şekilde ilerleyecektir. Ters tepkime ise bunun aksine, tepkimeye giren maddelere geri dönüşecek hiçbir ürün olmadığı için hiç gerçekleşmeyecektir. Bununla birlikte, ürün birikirken, ters tepkime de daha ve daha sık gerçekleşmeye başlayacaktır.\nBu süreç, tepkime sistemi, ileri ve geri yönlü tepkimelerin aynı hızda gerçekleştiği kimyasal denge adı verilen bir denge noktasına ulaşıncaya kadar devam edecektir. Bu noktada, her iki tepkime de gerçekleşmeye devam eder, ancak genel ürün ve tepkimeye giren madde konsantrasyonları değişmez. Dengede her tepkimenin kendine özgü, karakteristik bir ürün tepkimeye giren madde oranı vardır.\nBir tepkime sistemi dengede olduğunda, mümkün olan en düşük enerji durumundadır (mümkün olan en az serbest enerjiye sahiptir). Bir tepkime, dengede değilse, kendiliğinden dengeye doğru hareket eder, çünkü bu daha düşük enerjili, daha kararlı bir duruma ulaşmasına izin verir. Bu, tepkimeye giren maddeleri ürünlere dönüştüren ileri yönde bir net hareket anlamına gelebilirken, ters yönde, ürünleri, tepkimeye giren maddelere dönüştüren net bir hareket anlamına da gelebilir.\nTepkime, dengeye doğru hareket ettiğinden (ürünlerin ve tepkimeye giren maddelerin derişimleri denge oranına yaklaştıkça), sistemin serbest enerjisi daha da düşük olur. Dengedeki bir tepkime artık herhangi bir iş yapamaz, çünkü sistemin serbest enerjisi mümkün olduğunca düşüktür4‍ . Sistemi dengeden uzaklaştıran herhangi bir değişiklik (örneğin, tepkime oranının karşılanmamasına sebep olacak şekilde tepkimeye giren madde veya ürün eklenmesi veya çıkarılması) sistemin serbest enerjisini arttırır ve iş yapılmasını gerektirir.\nHücreler, denge durumunun dışında nasıl kalabilirler?\nBir hücre, izole bir sistem olsaydı, kimyasal tepkimeleri dengede olurdu ancak bu, hücre açısından iyi bir durum olmazdı. Bir hücrenin tepkimesi dengeye ulaşırsa, onu hayatta tutmak için gerekli olan işi yapmak için hiç serbest enerji kalmayacağından hücre ölecektir.\nHücreler, metabolik tepkimeleri doğru yönde devam ettirmek için tepkimeye giren madde ve ürünlerin derişimlerini manipüle ederek denge durumundan uzak durmaktadırlar. Örneğin:\nTepkimeye giren madde moleküllerini içeri almak için (derişimlerini yüksek tutmak için) enerji kullanabilirler. Ürün moleküllerini dışarı vermek için (derişimlerini düşürmek için) enerji kullanabilirler. Metabolik patikalarda, bir tepkimenin diğerini beslediği kimyasal tepkimeler düzenleyebilirler.\nBir tepkime maddesinin derişiminin yüksek olmasınıns sağlanması, kimyasal bir tepkimeyi ürünlerin yönüne \"ittirebilir\" (yani, dengeye ulaşmak için ileri yönde ilerletir). Aynısı, bir ürünü hızlı bir şekilde çıkarmak için de doğrudur, ancak bu defa düşük ürün derişimi, tepkimeyi ileriye doğru \"çeker\". Bir metabolik patikada, tepkimeler birbirlerini \"itebilir\" ve \"çekebilir\" çünkü ortak aracılarla bağlıdırlar: bir adımın ürünü bir sonraki için tepkimeye giren madde olur5, 6‍ .\nBu itme ve çekmenin aslında nasıl çalıştığını merak mı ettiniz? Daha fazla bilgi için tepkime eşleşmesi videosuna göz atın!\nAçıklama ve Kaynaklar Açıklama: Bu makalenin uyarlandığı kaynak: “Potential, kinetic, free, and activation energy, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 29/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Exergonic and endergonic reactions in metabolism. Campbell biology (10. baskı, sayfa 146-147). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The second law of thermodynamics. Campbell biology (10. baskı, sayfa 144). San Francisco, CA: Pearson. Meyertholen, E. Gibbs free energy. Bioenergetics. Alıntı yapılan kaynak: http: //www. austincc. edu/~emeyerth/gibbs. htm. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Free energy, stability, and equilibrium. Campbell biology (10. baskı, sayfa 145-146). San Francisco, CA: Pearson. Endergonic reaction. (24 Nisan 2016). Alıntı yapılan tarih ve adres: 2 Mayıs 2016, Wikipedia: https: //en. wikipedia. org/wiki/Endergonic_reaction. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Free energy, stability, and equilibrium. Campbell biology (10. baskı, sayfa 145-146). San Francisco, CA: Pearson. Ek referanslar: Activation energy. (n. d. ). In Bodner research web. Alıntı yapılan adres: http: //chemed. chem. purdue. edu/genchem/topicreview/bp/ch22/activate. php. Berg, J. M. , Tymoczsko, J. L. ve Stryer, L. (2002). Entropy and the laws of thermodynamics. Biochemistry (5. baskı, bölüm 1, 3. 3). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22567/#A167. Berg, J. M. , Tymoczsko, J. L. ve Stryer, L. (2002). Free energy is a useful thermodynamic function for understanding enzymes. Biochemistry (5. baskı, bölüm 8, 2. 1). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22584/. Gibbs free energy. (11 Ağustos 2015). Alıntı yapılan adres (25. 08. 2015): Wikipedia: https: //en. wikipedia. org/wiki/Gibbs_free_energy. Gibbs free energy. (n. d. ). Bodner research web. Alıntı yapılan adres: http: //chemed. chem. purdue. edu/genchem/topicreview/bp/ch21/gibbs. Kotz, J. , Treichel, P. , Townsend, J. ve Treichel, D. (2014). Entropy changes and spontaneity. Chemistry and chemical reactivity (9E baskı, sayfa 691-696). Boston, MA: Cengage Learning. Lambert, Frank L. (2012). Entropy and Gibbs free energy. Entropy and the second law of thermodynamics! Alıntı yapılan adres: http: //2ndlaw. oxy. edu/gibbs. html. Quílez-Díaz, A. ve Quílez-Pardo, J. (2015). Avoiding first-year chemistry textbooks’ misrepresentations in the teaching of spontaneous reactions. Quim. Nova, 38(1), 151-155. http: //dx. doi. org/10, 5935/0100-4042, 20140248. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). An introduction to metabolism. Campbell biology (10. baskı, sayfa 141-161). San Francisco, CA: Pearson. Treptow, Richard S. (1996). Free energy versus extent of reaction. Journal of Chemical Education, 73(1), 51-54. Teşekkürler: Bu makaledeki düzenleme yardımı için Cuauhtémoc García-García'ya teşekkür ederiz."
    },
    {
        "url": "https://tr.khanacademy.org/science/biology/energy-and-enzymes/atp-reaction-coupling/a/atp-and-reaction-coupling",
        "title": "ATP ve Tepkime Eşleşmesi",
        "contents": "Giriş\nHücreyi küçük, kalabalık ve hareketli bir şehir gibi düşünebilirsiniz. Taşıyıcı proteinler maddeleri hücrenin içine ve dışına taşır, motor proteinler mikrotübül yolları boyunca yüklerini taşırlar ve metabolik enzimler makromolekülleri parçalamak ve oluşturmakla meşgullerdir.\nBu süreçler tek başlarına enerji açısından avantajlı (enerji açığa çıkaran yani egzergonik) olmasalar da, gerçekleşmeleri için gerekli olan enerji mevcut olduğu sürece neşeyle yollarına devam ederler (tıpkı para akışı olduğu sürece bir şehirdeki işletmelerin açık kalmaya devam edeceği gibi). Ancak, enerji tükenirse tepkimeler durma noktasına gelir ve hücre de ölmeye başlar.\nEnerji açısından avantajsız tepkimelerin enerji borçları, bunlarla bağlantılı enerji açığa çıkaran, yani enerji açısından avantajlı tepkimeler tarafından “ödenir”. Bu “ödeme” tepkimesi küçük bir molekül içerir: adenozin trifosfat, ya da ATP.\nATP Yapısı ve Hidroliz\nAdenozin trifosfat ya da ATP, küçük ve kısmen basit bir moleküldür. Paranın insan toplumlarının temel ekonomik para birimi olması gibi, ATP de hücrelerin ana enerji para birimi olarak düşünülebilir. ATP'nin hidrolizi (parçalanması) ile ortaya çıkan enerji, enerji gerektiren birçok hücresel tepkimeye güç vermek için kullanılır.\nGörsel hakları: Open Stax Biology.\nATP yapısal olarak üç fosfattan oluşan bir zincir içeren bir RNA nükleotitidir. Molekülün merkezinde azotlu baz adenine ve üç fosfattan oluşan zincire bağlanan beş karbonlu riboz şekeri bulunur.\nÜç fosfat grubuna, riboz şekerine en yakın olandan en uzak olana doğru ilerleyerek alfa, beta ve gama adları verilir. ATP, fosfat kuyruğundaki birbirinden uzaklaşmak “isteyen” bitişik üç negatif yük sebebiyle kararsız halde bulunur. Fosfat grupları arasındaki bağlar fosfoanhidrit bağı olarak adlandırılır, bu bağlardan “yüksek enerjili” bağlar olarak bahsedildiğini de duymuş olabilirsiniz.\nATP’nin Hidrolizi\nFosfoanhidrit bağları neden yüksek enerjili bağlar olarak kabul edilir? Bunun anlamı, bu bağlardan birinin hidroliz (su aracılığıyla parçalanma) tepkimesi ile parçalandığında ortaya kayda değer miktarda enerji çıkmasıdır. ATP’nin ADP’ye hidrolizi aşağıdaki tepkimeyle gerçekleşir:\nATP+H2O⇋ADP+Pi+enerji‍\nNot: Pi‍ , inorganik fosfat grubu (PO43−)‍ 'ü temsil eder.\nÇoğu kimyasal tepkimede olduğu gibi ATP’nin ADP’ye hidrolizi de tersine çevrilebilir. ADP ve Pi‍ 'den yeniden ATP oluşturan ters tepkime enerji gerektirir. ATP’nin yeniden oluşturulması önemlidir çünkü hücreler genelde ATP moleküllerini hızla tüketir (hidrolize eder) ve sürekli yeni üretilen yedek ATP moleküllerine ihtiyaç duyarlar1‍ .\nATP ve ADP’yi (yukarıda görebileceğiniz üzere) şarj edilmiş ve şarj edilmemiş bir pil olarak düşünebilirsiniz. ATP, yani şarj edilmiş pil, hücresel tepkimeler için gerekli enerjiye sahiptir. Bu enerji tüketildikten sonra şarj edilmemiş pilin (ADP) yeniden güç kaynağı olarak kullanılmadan önce şarj edilmesi gerekir. ATP’nin yeniden oluşturulma tepkimesi, hidroliz tepkimesinin tersidir:\nenerji+ADP+Pi⇋ATP+H2O‍\nADP’nin yüksek enerjili bağları yok mudur? Aklınıza şöyle bir soru gelmiş olabilir: ADP’nin yüksek enerjili fosfoanhidrit bağları yok mudur? Evet vardır ve bazı koşullar altında bu bağ da hidrolize edilerek daha fazla enerji (ayrıca adenozin monofosfat (AMP) ve inorganik fosfat) ortaya çıkartılabilir.\nDaha önce ATP hidrolizi sırasında serbest enerji ortaya çıktığından bahsetmiştik, peki bu serbest enerji miktar olarak ne kadardır? Bir mol ATP’nin ADP ve Pi’ye hidrolizi için gereken ∆G, standart koşullar (tüm moleküllerin 1‍ M‍ derişimi, 25‍ °C. C‍ ve p H=7, 0‍ ) altında −7, 3‍ kcal/mol‍ (−30, 5‍ k J/mol‍ )'dür. Bu çok da kötü bir oran sayılmaz, ancak standart olmayan koşullar altında sonuçlar daha etkileyici hale geliyor: canlı bir hücredeki bir mol ATP’nin hidrolizinden ortaya çıkan ∆G standart koşullar altındaki değerini ikiye katlayarak −14‍ kcal/mol‍ (−57‍ k J/mol‍ ) değerine yaklaşır.\nTepkime Eşleşmesi\nATP’nin hidrolizi ile ortaya çıkan enerji hücredeki diğer tepkimelerde nasıl kullanılır? Çoğu durumda hücreler, enerji açısından avantajlı bir tepkimenin (ATP hidrolizi gibi) enerji açısından avantajsız (endergonik) bir tepkime ile doğrudan bağlandığı, tepkime eşleşmesi denen bir strateji izler. Bu bağlantı genelde ortak bir ara ürün aracılığıyla gerçekleşir yani bir tepkimenin ürünü “alınır” ve ikinci tepkimede, tepkimeye giren madde olarak kullanılır.\nİki tepkime eşleştiğinde, toplam bir tepkime oluşturacak şekilde toplanabilirler ve bu tepkimenin ΔG değeri her bir tepkimenin ΔG değerleri toplamına eşit olur. Toplam ΔG negatif olduğu sürece iki tepkime de gerçekleşebilir. ATP hidrolizi gibi son derece egzergonik bir tepkimeyle eşleşirse; son derece endergonik olan bir tepkime bile gerçekleşebilir. Örneğin, ortak bir ara ürün olan B sayesinde eşleşen herhangi iki tepkimeyi aşağıdaki gibi toplayabiliriz2‍ :\nA⇋BΔG=X+B⇋C+DΔG=YA⇋C+DΔG=X+Y‍\nAra ürün olan B’nin toplam tepkime eşleşmesinde yer almadığını fark etmiş olabilirsiniz. Bunun sebebi B'nin hem ürün hem de tepkimeye giren madde olarak bulunmasıdır, yani tepkimeler toplandığında iki B birbirini götürür.\nTepkime Eşleşmesinde ATP\nTepkime eşleşmesinin ATP içermesi durumunda ortak ara ürün genelde fosforlanmış bir molekül (ATP’deki fosfat gruplarından birinin bağlandığı bir molekül) olur. Bu durumun nasıl işlediğine bir örnek olarak sakkarozun, ya da sofra şekerinin, glikoz ve fruktozdan nasıl oluştuğunu inceleyelim. 3, 4‍\nVaka çalışması: Sakkaroz yapalım!\nSakkaroz oluşması enerji girdisi gerektirir: ΔG değeri yaklaşık +27‍ k J/mol‍ (standart koşullarda) olmalıdır. ATP hidrolizinin ΔG değeri standart koşullarda yaklaşık −30‍ k J/mol‍ dür, bu sayede sakkaroz molekülünün sentezi için gereken miktardaki enerjiyi “ödemeye” yetecek kadar enerji ortaya çıkarabilir.\nglikoz +fruktoz⇋sakkarozΔG=+27 k J/mol ATP+H2O⇋ADP+PiΔG=−30 k J/molglikoz +fruktoz+ATP⇋sakkaroz+ADP+PiΔG=−3k J/mol‍\nATP hidrolizi sonucu ortaya çıkan enerji sakkaroz molekülü üretimi için nasıl yönlendirilir? Görünen o ki aslında iki tepkime gerçekleşiyor ve ilk tepkime sonucu ortaya çıkan ürün ikinci tepkimede tepkimeye giren madde görevi görüyor.\nİlk tepkimede bir fosfat grubu ATP’den glikoza transfer edilip fosforlanmış bir glikoz ara ürünü (Glikoz-P) oluşturuyor. ATP çok kararsız bir molekül olduğu, bir başka deyişle fosfat grubundan gerçekten ayrılmak “istediği” için, bu enerji açısından avantajlı (enerji açığa çıkaran) bir tepkimedir. İkinci tepkimede Glikoz-P ara ürünü fruktoz ile tepkimeye girerek sakkaroz oluşturuyor. Glikoz-P (bağlı fosfat grubu sebebiyle) kısmen kararsız olduğundan, bu tepkime de enerji açığa çıkartıyor ve kendiliğinden gerçekleşiyor.\nBu örnek, ATP içeren bir tepkime eşleşmesinin fosforilasyon sayesinde nasıl gerçekleştiğini gösteriyor. Burada tepkime, fosforlanmış (fosfor içeren) bir ara ürün ile bağlanan ve enerji açısından avantajlı iki aşamaya bölünüyor. Bu strateji, ileride başka tepkimelere güç sağlamak için ATP’nin ADP’ye çevrilmesinde ortaya çıkan enerjiyi kullanmaya bir yol sağlayarak hücre içindeki birçok metabolik patikada kullanılıyor.\nHücre içindeki farklı tepkime eşleşmesi türleri\nYukarıdaki örnek ATP hidrolizinin biyosentez tepkimeleriyle nasıl eşleşebildiğini gösteriyor. Ancak ATP hidrolizi ayrıca hücrenin içine ve dışına başka moleküller taşıyan proteinlerin şekil değişikliği gibi başka hücresel tepkime sınıfları ile de eşleşebilir.\nVaka çalışması: Sodyum-potasyum pompası\nBir hücrenin dışına sodyum (Na+‍ ) ya da içine potasyum (K+‍ ) taşımak iyonların konsantrasyon gradyanına karşı olduğu için enerji açısından avantajsızdır. ATP, sodyum ve potasyumun sodyum-potasyum pompası (Na+/K+ pompası) adı verilen bir hücre zarı proteini yoluyla taşınması için gereken enerjiyi sağlar.\nGörselin uyarlandığı kaynak: The sodium-potassium exchange pump, Blausen staff (CC BY 3. 0).\nBu süreçte ATP, fosfat gruplarından birini pompadaki proteine gönderir, böylece ADP ve pompanın fosforile olan bir “ara ürün”ü ortaya çıkar. Fosforile olan pompa ilk haliyle (hücrenin içine dönük) kararsız haldedir, bu yüzden şekil değiştirir, hücrenin dışına doğru açılır ve dışarıya sodyum iyonları bırakır. Böylece daha kararlı hale gelir. Hücre dışındaki potasyum iyonları fosforile olan pompayla bağlandığında fosfat grubunun ayrılmasını tetikler, böylece protein dışa dönük şekliyle kararsız hale gelir. Protein daha sonra ilk şekline dönerek daha kararlı hale gelip potasyum iyonlarını hücre içine bırakır.\nBu örnekte kimyasal gradyanlar ve protein taşıyıcıları olsa da aslında temel prensibi yukarıdaki sakkaroz örneği ile benzerdir. ATP hidrolizi, kararsız, fosforlanmış bir ara ürün aracılığıyla iş gerektiren (enerji açısından avantajsız) bir süreçle eşleşerek sürecin enerji açısından avantajlı bir aşamalar serisi olarak gerçekleşmesini sağlar.\nAçıklama ve Kaynaklar Açıklama: Bu makale, bağlantıdaki makalenin uyarlanmış bir türevidir: “ATP: Adenozin Trifosfat, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 31/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The regeneration of ATP. Campbell biology (10. baskı, sayfa 151). San Francisco, CA: Pearson. Berg, J. M. , Tymoczsko, J. L. ve Stryer, L. (2002). A thermodynamically unfavorable reaction can be driven by a favorable reaction. Biochemistry (5. baskı, bölüm 14, 1. 1). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22439/#_A1943_. Singh, N. K. (2007). ATP is the main energy currency in cells. BIOL 1020 lecture notes: Chapter 8. Alıntı yapılan kaynak: http: //www. auburn. edu/academic/classes/biol/1020/singh/lecturenotes/. Solomon, E. , Martin, C. , Martin, D. ve Berg, L. (2014). ATP donates energy through the transfer of a phosphoric group. Biology (10. baskı, sayfa 154). Boston, MA: Cengage Learning. Ek referanslar: Berg, J. M. , Tymoczsko, J. L. , ve Stryer, L. (2002). Metabolism is composed of many coupled, interconnected reactions. Biochemistry (5. baskı, bölüm 14, 1). New York, NY: W. H. Freeman. Alındığı adres: http: //www. ncbi. nlm. nih. gov/books/NBK22439/. Diwan, J. J. (n. d. ). Biochemical energetics. In Biochemistry of metabolism. Kaynak adresi: https: //www. rpi. edu/dept/bcbp/molbiochem/MBWeb/mb1/part2/bioener. htm. Jeremy. (22 Mart 2008). How does ATP couple endergonic and exergonic reactions? Mesajın yayınlandığı adres: http: //medicguide. blogspot. com/2008/03/how-does-atp-couple-endergonic-and. html. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). An introduction to metabolism. Campbell biology (10. baskı, sayfa 141-161). San Francisco, CA: Pearson. Singh, N. K. (2007). Bölüm 8. In BIOL 1020 lecture notes. Alndığı adres: http: //www. auburn. edu/academic/classes/biol/1020/singh/lecturenotes/. Solomon, E. , Martin, C. , Martin, D. ve Berg, L. (2014). Energy and metabolism. Biology (10. baskı, sayfa 148-164). Boston, MA: Cengage Learning."
    },
    {
        "url": "https://tr.khanacademy.org/science/biology/energy-and-enzymes/introduction-to-enzymes/a/activation-energy",
        "title": "Aktivasyon Enerjisi",
        "contents": "Giriş\nBirçok eğlenceli planınız olan bir gün uyandığınızı düşünün. Önünüzde sizi bekleyen heyecanlı bir gün olmasına rağmen yataktan çıkmak için fazladan enerji toplamanız gerektiği oldu mu hiç? Yataktan kalktığınızda, günün geri kalanını tamamlayabilirsiniz ancak o noktaya ulaşana kadar aşmanız gereken küçük bir engel vardır.\nKimyasal tepkimelerin aktivasyon enerjisi de aynı aşmanız gereken o engele benzer. Enerji açığa çıkaran (egzergonik) tepkimeler bile enerji açığa çıkaran aşamalara geçmeden harekete geçebilmek için bir miktar enerjiye ihtiyaç duyarlar. Tepkime ilerledikçe geri ödenen bu ilk enerji girdisine aktivasyon enerjisi adı verilir. Aktivasyon enerjisi kısaca EA‍ olarak ifade edilir.\nNegatif ∆G değerli enerji açığa çıkaran bir tepkime başlamak için neden enerjiye ihtiyaç duyar? Bunu anlamak için bir kimyasal tepkime sürecinde reaktant moleküllere ne olduğunu incelememiz gerekir. Bir tepkimenin gerçekleşmesi için reaktantların bazı ya da tüm kimyasal bağlarının yeni bağlar, ürünlerin bağları, oluşması için parçalanması gerekir. Bu bağların parçalanmaya hazır bir duruma getirilmesi için moleküllerin bükülerek (şeklinin bozularak ya da eğilerek) geçiş evresi denen kararsız hale getirilmesi gereklidir. Geçiş evresi yüksek enerjili bir evredir ve bu evreye geçmek için bir miktar enerji – aktivasyon enerjisi – eklenmelidir. Geçiş evresi kararsız olduğu için reaktant moleküller uzun süre bu evrede kalamaz, hızla kimyasal tepkimenin sonraki aşamasına geçer.\nGenel olarak bir tepkimenin geçiş evresinin enerjisi, tepkimeye giren madde ve ürünlerden daha yüksektir, öyleki that EA‍ tepkimenin endergonik ya da egzergonik olmasına bağlı olmadan her zaman pozitiftir. Aşağıdaki gösterilen aktivasyon enerjisi egzergonik olan bir ileri yönlü tepkimeye (tepkimeye giren maddeler →‍ ürünler) aittir. Tepkime ters yönde gerçekleşiyor olsaydı (yani endergonik olsaydı) geçiş evresi aynı kalırdı ancak aktivasyon enerjisi daha yüksek olurdu. Bunun sebebi ürünlerin moleküllerinin düşük enerjili olması ve bu sebeple tepkime \"tepesi\"nin üstünde yer alan olan geçiş evresine ulaşmak için daha fazla enerjiye ihtiyaç duymasıdır. (Ters yöndeki bir tepkimenin aktivasyon enerjisi oku ürünlerden geçiş evresine kadar uzayacaktır. ).\nGörselin uyarlandığı kaynak: Open Stax Biology.\nTepkimeye giren moleküller çevrelerinden termal enerji aldığından aktivasyon enerjisinin kaynağı genelde ısıdır. Bu termal enerji tepkimeye giren moleküllerin hareketini hızlandırarak çarpışma sıklıklarını ve kuvvetini arttırır, ayrıca her bir molekül içindeki atomları ve bağları sarsarak bağların kopmasını kolaylaştırır. Tepkimeye giren bir molekül geçiş evresine geçmeye yetecek kadar enerji aldığında tepkimenin kalanına devam edebilir.\nAktivasyon enerjisi ve tepkime hızı\nKimyasal bir tepkimenin aktivasyon enerjisi tepkime hızıyla yakından ilşkilidir. Aktivasyon enerjisi ne kadar yüksek olursa tepkime de o kadar yavaş gerçekleşir. Bunun sebebi moleküllerin tepkimeyi sadece aktivasyon enerji sınırının en üstüne ulaşıldığı takdirde tamamlayabilmesidir. Sınır ne kadar yüksek olursa belirli bir zamanda sınırı geçebilecek enerjiyi elde eden molekül sayısı da o kadar az olur. Bazı moleküllerin enerjisi neden diğerlerinden daha fazladır? Belirli bir sıcaklıkta, numunedeki her bir molekülün farklı aralıklarda kinetik enerjileri vardır – sıcaklık sadece ortalama bir değerdir. Bu da demek olur ki bir kitledeki moleküllerin sadece bir kısmı aktivasyon enerji sınırını geçebilir, eğer bu sınır fazla yüksek olursa geçebilen bölüm deki molekül sayısı da daha az olur. Bu durumda tepkime yavaş gerçekleşir: sınırı aynı anda küçük gruplar geçebildiği için fazla miktarda molekülün sınırı aşması daha uzun bir zaman alacaktır.\nBirçok tepkime aktivasyon enerjisi çok yüksek olduğu için, bir enerji girdisi olmadan asla gerçekleşemez. Örneğin, propan gibi bir yakıtın yanması, enerji açığa çıkarır, ancak oda sıcaklığındaki tepkime hızı sıfırdır. (Açıkçası bunun çok da kötü bir şey olduğunu söyleyemeyiz, içinde propan olan kaplar rafta dururken kendiliğinden yanmaya başlasa bu hiç de iyi olmazdı, öyle değil mi? ). Bir kıvılcım bazı moleküllerin aktivasyon enerji sınırını geçmesi için gerekli enerjiyi sağladığında bu moleküller tepkimeyi tamamlayıp enerji açığa çıkarırlar. Açığa çıkan bu enerji bir zincir tepkimeye yol açarak diğer yakıt moleküllerinin de enerji sınırını aşmasına yardım eder.\nHücre içinde gerçekleşen birçok kimyasal tepkime de hidrokarbon yanması örneğine benzer: aktivasyon enerjisi, tepkimelerin ortam sıcaklığında gerçekleşmeyeceği kadar yüksektir. Bu durum, vücudumuzun içinde, vücudumuza zarar vermeden bir kıvılcım yaratamayacağımız için başta bir sorun gibi görünebilir. Neyse ki tepkimenin aktivasyon enerjisini azaltarak tepkime hızını arttırmak mümkündür. Tepkimeyi aktivasyon enerjisini azaltarak hızlandırma sürecine katalizleme, aktivasyon enerjisini azaltmak için eklenen etmene de katalizör denir. Biyolojik katalizörler enzim olarak adlandırılırlar, bu konuyu bir sonraki bölümde detaylıca inceleyeceğiz.\nAçıklama ve Kaynaklar Açıklama: Bu makalenin uyarlandığı kaynak: “Potential, kinetic, free, and activation energy, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 29/Biology. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Negative activation energy. (22 Haziran 2015). 29 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Activation_energy. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). An introduction to metabolism. Campbell biology (10. baskı, sayfa 141-161). San Francisco, CA: Pearson."
    },
    {
        "url": "https://tr.khanacademy.org/science/biology/energy-and-enzymes/introduction-to-enzymes/a/enzymes-and-the-active-site",
        "title": "Enzimler ve Aktif Bölge",
        "contents": "Giriş\nBir çocuk olarak gözlük kullanıyor ve umutsuzca lens istiyordum. Sonunda lensler için izin aldığımda anlaşmamızın bir kısmına göre onlara çok özenli davranmak zorundaydım ki bu da onları her gün temizlemem, steril solüsyonda saklamam ve haftada bir \"enzimatik temizleyici\" denen şeyden bir kaç damla koymam gerektiği anlamına geliyordu. \"Enzimatik temizleyici\"nin tam olarak ne anlama geldiğini bilmiyordum ama temizleyiciyi eklediğinizi unutup, lensleri yıkamadan takarsanız gözlerinizin on beş dakika boyunca fazlaca acıyacağını öğrendim.\nSonradan öğrendim ki “enzimatik”, temizleyicinin içinde bir veya daha fazla enzim yani belirli kimyasal tepkimeleri katalizleyen proteinin bulunduğunu belirtiyormuş. Burada bahsi geçen tepkime, bir haftalık kullanımımdan sonra lenslerimde biriken çapaklarımın parçalanmasını sağlayan tepkimeymiş. (Gözlerimin acımasına sebep olan şey, muhtemelen enzimlerin, o anda gözümde olan çapakları da parçalamaya çalışmasıydı. ) Bu makalede enzimlerin ne olduğuna ve belirli kimyasal tepkimeleri nasıl başlattıklarını daha ayrıntılı bir şekilde inceleyeceğiz.\nEnzimler ve aktivasyon enerjisi\nTepkimeye katılmadan kimyasal tepkimenin hızını arttıran maddeler, katalizör olarak adlandırılır. Canlı organizmalarda gerçekleşen biyokimyasal ytepkimeleri katalizyen maddelere enzim adı verilir. Enzimler genellikle proteindir ancak enzim gibi davranan bazı ribonükleik asit (RNA) molekülleri de bulunmaktadır.\nEnzimler kimyasal tepkimelerin aktivasyon enerjisinin yani kimyasal tepkimenin başlayabilmesi için gerekli enerji miktarının düşürülmesinde önemli rol oynarlar. Enzimler tepkimeye giren moleküllere bağlanarak kimyasal bağ koparıcı ve bağ yapıcı aşamalar için hazır olmalarını sağlarlar.\n_Görselin uyarlandığı kaynak: \"Potential, kinetic, free, and activation energy: Figure 5, \" Open Stax College, Biology, CC BY 3. 0. _\nBu arada, önemli bir noktaya bir açıklama getirmemiz gerekiyor: Enzimler bir tepkimenin ∆G değerini değiştirmezler. Bu, enzimlerin bir tepkimenin enerji veren veya enerji alan olmasını etkilemediği anlamına gelir ve enzimlerin tepkimeye giren veya ürün moleküllerinin serbest enerjisini etkilememesinden kaynaklanır.\nEnzimler bunun yerine geçiş evresi enerjisini azaltırlar, ki bu da ürünlerin, tepkimeye giren madde duruma gelmesi için aşması gereken kararsız evredir. Geçiş evresi, yukarıdaki diyagramdaki enerji \"tepesi\"nin en üst noktasıdır.\nAktif bölge ve substrat özgüllüğü\nBir tepkimeyi katalize etmek için enzim, bir veya daha fazla tepkimeye giren moleküle bağlanır. Bu moleküller enzimin substratıdır.\nBazı tepkimelerde bir substrat birden fazla ürün oluşturur. Bazılarında ise iki substrat bir araya gelerek daha büyük bir ürün oluşturur veya parça takas ederler. Özet olarak aklımıza hangi tür bir biyolojik tepkime gelirse gelsin, onu hızlandıracak bir enzim olduğunu da söyleyebiliriz!\nSubstratların enzimlerde bağlandıkları yerler, aktif bölge olarak adlandırılır. Aktif denmesinin sebebi, katalizleme aksiyonunun tam da burada gerçekleşiyor olmasıdır!\nGörselin uyarlandığı kaynak: \"Enzymes: Figure 2, \" Open Stax College, Biology, CC BY 3. 0.\nProteinler amino asit adı verilen birimlerden oluşur ve aslında birer protein olan enzimler de, aktif bölgelerinin özelliklerini kendilerini oluşturan amino asitlerden alırlar. Bu amino asitler küçük veya büyük, asidik veya bazik, hidrofilik veya hidrofobik özellikte yan zincirler içerebilirler.\nAktif bölgede bulunan amino asitler, türleri ve 3 boyutlu pozisyonları sayesinde, aktif bölgeye belirli bir boyut, şekil ve kimyasal özellik kazandırırlar. Amino asitler sayesinde bir enzimin aktif bölgesi yalnızca ona özel olan bir hedefle (enzimin substratı ya da substratları) birleşmeye uygun hale gelir ve kimyasal tepkimenin gerçekleşmesini sağlarlar.\nEnzim ve substrat arasındaki eşleşme ne kadar spesifiktir? Farklı türdeki enzimler farklı özelliklere sahiplerdir, başka bir deyişle, substratlar konusundaki \"seçicilikleri\" farklıdır. Bazı enzimler sadece belirli bir substratı kabul eder ve bu substrata çok benzeyen başka bir molekülün tepkimesini katalizlemezler. Bazı enzimler ise, enzimin hedef aldığı bağ tipi ya da kimyasal grubu içeren belirli bir grup moleküle etki ederler. 1‍\nÇevrenin (ortamın) enzim işlevi üzerindeki etkisi\nAktif bölgeler kimyasal tepkimelere yardım etmek için çok ideal yapılara sahip olduklarından enzimin yapısında meydana gelecek olan değişikliklere karşı son derece hassastırlar. Enzim işlevini etkileyebilecek çevesel faktörler arasında aşağıdakileri sayabiliriz:\nSıcaklık: Yüksek sıcaklıklar, enzimlerle katalizlenen ya da katalizlenmeyen tepkimelerin hızlarını genellikle arttırırlar. Ama sıcaklığı tolerans aralığının dışına çıkacak kadar yükseltmek veya düşürmek aktif bölgedeki kimyasal bağların, substrat bağlanması için daha az uygun olmalarına sebep olabilir. Çok yüksek sıcaklıklar (hayvan enzimleri için 40‍ ∘C‍ veya 104‍ ∘F‍ ) enzimlerin denatürasyon geçirip şeklini ve özelliğini kaybetmesine sebep olabilir. 2‍ p H: p H da enzim işlevselliğini etkileyebilir. Aktif bölge amino asit parçaları, katalizasyon açısından önemli asidik veya bazik özellikte olabilirler. p H değerindeki değişim, bu parçaları etkileyerek substratların bağlanmasını zorlaştırabilir. Enzimler en iyi olarak belirli bir p H düzeyinde görev yaparlar ve sıcaklıkta olduğu gibi p H düzeyindeki aşırı artış veya düşüşler (bazlık veya asidite) de enzimlerin denatüre olmasına sebep olabilir.\nİndüklenmiş uyum\nEnzimin aktif bölgesi ile substratın yüzeyinin birleşmesi iki yap-boz parçası arasındaki uyumdan çok daha fazlasıdır. Ancak yakın zamana kadar bunun, \"anahtar-kilit\" modelinde olduğu gibi, aynen bu şekilde olduğu düşünülüyordu.\nEnzimler, substrat ile birleştiğinde şeklini değiştirerek, aralarındaki uyumun daha da iyi olmasını sağlarlar. Enzimin substratı sıkıca sarmasını sağlayan bu şekle indüklenmiş uyum denir.\nBir enzimin, substratı ile birleştiğinde tepkimenin hızlanması için aktivasyon enerjisini düşürdüğünü biliyoruz. Ancak bunun nasıl gerçekleştiğini yani enzimin substrata ne yapıp da aktivasyon enerjisini düşürdüğünü merak ediyor olabilirsiniz.\nCevap, enzime bağlıdır. Bazı enzimler doğru koşullarda iki farklı substratı bir araya getirerek tepkimeyi hızlandırırlar. Diğerleri ise aktif bölge içinde tepkime için örneğin hafif asidik ya da apolar gibi, uygun bir ortam oluştururlar. Enzim-substrat kompleksi, substrat moleküllerini bağların koparılmasına yardım edecek şekilde bükerek de aktivasyon enerjisini düşürürler ki bu da geçiş evresine ulaşılmasına yardımcı olur.\nSon olarak bazı enzimler aktivasyon enerjisini kimyasal tepkimelere katılarak düşürürler. Bu, aktif bölgedeki parçaların, substrat molekülleriyle geçici kovalent bağ oluşturup kimyasal tepkime sürecinin bir parçasıymış gibi davranması sayesinde gerçekleşir.\nBuradaki önemli kelime \"geçici\"dir. Enzim, her durumda eski haline geri dönecek, tepkimedeki moleküllere bağlı kalmaya devam etmeyecektir. Enzimlerin önemli bir diğer özelliği ise tepkimelerden değişime uğramadan çıkmalarıdır. Bir enzim, tepkimedeki katalizleme görevini tamamladığında ürün veya ürünleri serbest bırakır ve diğer katalizleme görevleri için tekrar hazır hale gelir.\nKhan Academy dışındaki kaynaklara göz atın\nSıcaklığın enzimlerin işlevi üzerindeki etkisi hakkında daha fazla bilgi edinmek mi istiyorsunuz? Lab Xchange tarafından hazırlanmış bu etkileşimli görsele göz atın.\np H değerinin enzimlerin işlevi üzerindeki etkisi hakkında daha fazla bilgi edinmek mi istiyorsunuz? Lab Xchange tarafından hazırlanmış bu etkileşimli görsele göz atın.\nLab Xchange, Harvard Üniversitesi'nin fen edebiyat fakültesi tarafından geliştirilmiş ve Amgen Vakfı tarafından desteklenen bir eğitim platformudur.\nAçıklama ve Kaynaklar Açıklama: Bu makalenin uyarlandığı kaynak: “Enzymes, ” Open Stax Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 32/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Worthington Biochemical Corporation. (2015). Specificity of enzymes. Introduction to enzymes. Alıntı yapılan adres: http: //www. worthington-biochem. com/introbiochem/specificity. html. Worthington Biochemical Corporation. (2015). Temperature effects. Introduction to enzymes. Alıntı yapılan kaynak: http: //www. worthington-biochem. com/introbiochem/temp Effects. html. Referanslar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Enzymes speed up metabolic reactions by lowering energy barriers. Campbell biology (10. baskı, sayfa 151-157). San Francisco, CA: Pearson. Purves, W. K. , Sadava, D. E. , Orians, G. H. ve Heller, H. C. (2003). Enzymes are affected by their environment. Life: The science of biology (7. baskı, sayfa 122-123 ). Sunderland, MA: Sinauer Associates. Purves, W. K. , Sadava, D. E. , Orians, G. H. ve Heller, H. C. (2003). What are the chemical event at active sites of enzymes? Life: The science of biology (7. baskı, sayfa 115-116). Sunderland, MA: Sinauer Associates. Worthington Biochemical Corporation. (2015). Specificity of enzymes. Introduction to enzymes. Alıntı yapılan kaynak: http: //www. worthington-biochem. com/introbiochem/specificity. html. Worthington Biochemical Corporation. (2015). Temperature effects. Introduction to enzymes. Alıntı yapılan kaynak: http: //www. worthington-biochem. com/introbiochem/temp Effects. html."
    },
    {
        "url": "https://tr.khanacademy.org/science/biology/energy-and-enzymes/enzyme-regulation/a/enzyme-regulation",
        "title": "Enzim Regülasyonu",
        "contents": "Giriş\nVücudunuzun hücreleri birçok farklı enzim üretebilme yeteneğine sahiptir ve bunu düşününce aklınıza hemen: harika, hadi şu enzimlerin hepsini çalıştırıp olabilecek en hızlı biçimde metabolize edelim! fikri gelmiş olabilir. Ancak bu enzimlerin tümünü aynı anda veya aynı hücrede üretmek ve çalıştırmak; çok da istenen sonuçlar doğurmayacaktır.\nİhtiyaçlar ve koşullar hücreden hücreye farklılık gösterir ve zaman geçtikçe her hücre için değişir. Örneğin, mide hücreleri; yağ, deri, kan veya sinir hücrelerinin enzimlerinden daha farklı enzimlere ihtiyaç duyarlar. Ayrıca, bir sindirim hücresi, bir öğünü takip eden saatlerde, öğünden çok sonraki saatler ile karşılaştırıldığında besinleri parçalamak ve işlemden geçirmek için daha güçlü çalışır. Bu hücresel istekler ve koşullar değiştikçe farklı enzimlerin miktarları ve işlevselliği de değişir.\nEnzimler bir hücrenin metabolizmasını yönlendirme ve düzenleme görevlerine sahip olduklarından, dikkatlice kontrol edilmeleri gerekir. Bu makalede, enzim faaliyetlerini etkileyen ve kontrol eden faktörlere göz atacağız. Bu faktörler arasında p H ve sıcaklığın (aktif bölge makalesinde işlenmiştir) yanı sıra, şunlar da yer alır:\nDüzenleyici moleküller. Enzime özgü bağlanan aktivatör ve inhibitör moleküller, enzim etkinliğini \"artırabilir\" veya \"azaltabilir\". Kofaktörler. Birçok enzim yalnızca, kofaktör olarak bilinen ve protein yapılı olmayan yardımcı moleküllere bağlanarak aktif hale gelebilirler. Kompartmantalizasyon. Enzimlerin, hücre içinde belirli bölgelerde tutulması, enzimlerin çevrelerine zarar vermelerini engellerken, enzimlere etkinlikleri için doğru koşulları sağlayabilir. Geri beslemeli inhibisyon. Önemli metabolik enzimler, çoğu zaman kontrol ettikleri patikanın son ürünü tarafından engellenirler (geri beslemeli inhibisyon).\nBu makalenin geri kalanında, bu faktörleri tek tek inceleyerek her birinin enzim faaliyetini (etkinliğini) nasıl etkilediğini göreceğiz.\nEnzimler, etkinliklerini azaltacak veya artıracak olan diğer moleküller tarafından düzenlenebilir. Bir enzimin etkinliğini arttıran moleküle aktivatör, azaltan moleküle ise inhibitör denir.\nEnzimin işlevini engelleyen veya destekleyen birçok molekül çeşidi vardır ve enzimin işlevini farklı şekillerde etkilerler.\nYarışmalı ve yarışmasız\nİyi incelenen birçok vakada, bir aktivatörün veya inhibitörün bağlanmasının tersinir olduğu yani molekülün enzime kalıcı olarak bağlanmadığı görülmüştür. Bazı önemli ilaç türleri tersinir inhibitörler gibi çalışır. Örneğin, HIV tedavisinde kullanılan tipranavir, tersinir bir inhibitördür. 1‍ Tipranavir, virüslerin kendilerinin kopyalarını yapmasını sağlayan viral bir enzimin etkinliğini engeller.\nTersinir inhibitörler bağlanma davranışlarına göre gruplara ayrılır. Bu makalede bütün türlere yer vermeyeceğiz fakat iki önemli grubu yani yarışmalı inhibitör ve yarışmasız inhibitörleri inceleyeceğiz.\nBir inhibitör, enzimin aktif bölgesine bağlanarak substratın bağlanmasını engelleyebilir. Bu, inhibitör, enzim için substrat ile \"yarıştığından\" ötürü yarışmalı inhibisyon olarak adlandırılır. Bu yarışma, belli bir aralıkta enzime, inhibitör veya substrattan yalnızca birinin bağlanabilecek olması sebebiyle gerçekleşir. Yarışmasız inhibisyonda ise inhibitör, substratın aktif bölgeye bağlanmasını engellemez. Bunun yerine başka bir bölgeye bağlanır ve enzimin işini yapmasını engeller. İnhibitör ve substrat, enzime aynı zaman aralığında bağlanabileceği için bu inhibisyon türü \"yarışmasız\" olarak nitelendirilir.\nYarışmalı ve yarışmasız inhibitörleri, farklı substrat yoğunluklarında enzim faaliyetini nasıl etkilediklerine göre birbirinden ayırt edebiliriz.\nBir inhibitör yarışmalı ise, ortamda az sayıda substrat olduğunda tepkime hızını azaltırken; ortamda çok fazla substrat olduğunda da \"yarışma-dışı\" kalabilir. Başka bir deyişle, yeterince substrat bulunduğunda enzim maksimum tepkime hızına ulaşabilir. Bu durumda, neredeyse bütün enzim moleküllerinin neredeyse bütün aktif bölgelerine inhibitör yerine substrat bağlanır. Spor dallarıyla bir benzetme Yarışmalı inhibisyonun bir futbol maçı olduğunu düşünebilirsiniz. Örneğin, ofansif (substrat) ve defansif (inibitör) birer oyuncunuzun olduğunu ve her ikisinin de top (enzim) için mücadele ettiğini düşünebilirsiniz. Bu senaryoda, defansif oyuncunun büyük bir zaman aralığında topa sahip olması daha olasıdır. Bu, substrat yoğunluğunun düşük olduğu ve inhibitörün tepkime hızını azalttığı duruma benzer. Diğer yandan, her bir defansif oyuncu (inhibitör) için altı tane ofansif oyuncuyu (substrat molekülleri) oyuna sokarsanız, ofansif oyuncuların topa (enzim) sahip olma olasılığı büyük ölçüde artar. Hatta bu, belirli bir oranı geçtikten sonra, neredeyse kesindir. Bu, substrat yoğunluğunun yüksek olup, inhibitörün varlığına rağmen tepkime hızının maksimum dereceye ulaştığı senaryoya benzer. Bir inhibitör yarışmasız ise, ortamda fazla sayıda substrat olsa bile enzimle katalizlenen tepkime hiçbir zaman maksimum hızına ulaşamaz. Bunun nedeni, yarışmasız inhibitörün bağlandığı enzim moleküllerinin “zehirli” olması ve ortamda ne kadar substrat olursa olsun görevlerini yerine getirememeleridir.\nFarklı substrat yoğunluklarında (x ekseni), tepkime hızını (y ekseni) gösteren bir grafik üzerinde bu iki tür inhibitörü, eğrilerinin şekillerine göre ayırt edebilirsiniz:\n_Görsel hakları: \"Enzimler: Şekil 3, \" Open Stax College, Biology, CC BY 3, 0. _\nBu grafik türünü daha önce görmediniz mi? Sorun değil! Konunun adım adım açıklandığı enzim kinetiği grafikleri makalesine göz atabilirsiniz.\nAlosterik düzenleme\nAlosterik düzenleme (regülasyon), genel olarak ele alındığında, düzenleyici molekülün (bir aktivatör veya inhibitör) enzime, aktif bölgesinin dışında bir yerden bağlandığı herhangi bir düzenleme şeklidir. Düzenleyici molekülün bağlandığı yer, alosterik bölge olarak adlandırılır.\n_Görselin uyarlandığı kaynak: \"Enzimler: Şekil 4, \" Open Stax College, Biology, CC BY 3, 0. _\nYarışmasız inhibisyonun hemen hemen tüm durumları (yarışmalı inhibisyonun kimi eşsiz durumlarıyla birlikte), birer allosterik regülasyon formudur.\nAncak, alosterik olarak düzenlenen bazı enzimlerin, onları diğerlerinden ayıran kendilerine özgü özellikleri vardır. Önemli metabolizma düzenleyicilerimizin bazılarını da kapsayan bu enzimlere genellikle alosterik enzim adı verilir2‍ . Allosterik enzimler, farklı protein alt birimlerinde bulunan birden fazla aktif bölgeye sahiptir. Alosterik bir inhibitör bir enzime bağlandığında, protein alt birimlerindeki bütün aktif bölgeler bir miktar değişime uğrayarak görevlerini tam olarak yerine getirememeye başlarlar.\nBir de alosterik aktivatörlerden bahsetmek gerekir. Bazı alosterik aktivatörler enzime, aktif bölgesinin dışında başka bir yerinden bağlanır ve bu, aktif bölgenin işlevinin artmasını sağlar. Ayrıca, kooperativite denilen bir işlemde, substratın kendisi, bir aktif bölgeye bağlanınca diğer aktif bölgelerin işlevinin artmasını sağlayarak alosterik bir enzim gibi davranabilir. 3‍ Bu, alosterik düzenleme olarak kabul edilir çünkü substrat, kendi bağlanma bölgesinden uzakta olan aktif bölgeleri de etkileyebilmektedir.\nHemoglobin, alosterik bir enzim midir? Kanımızda oksijen taşıyan bir protein olan hemoglobin, kooperativite gösterir. Hatta hemoglobin, buna verilebilecek klasik örnekler arasındadır. Buna rağmen, hemoglobin bir allosterik enzim örneği değildir. Hemoglobin, oksijen taşır fakat bir tepkimeyi katalizlemez, bu yüzden de bir enzim de değildir. Ancak, hemoglobin proteininin birden fazla aktif bölgesi bulunur ve oksijen bunlardan birine bağlandığında, diğer aktif bölgelerin de oksijen ilgisi (oksijen bağlama eğilimi) artar. Oksijen taşınması videosunu izleyerek hemoglobinin kooperativitesiyle ilgili daha fazla bilgi edinebilirsiniz.\nKofaktörler ve koenzimler\nBirçok enzim, kofaktör adı verilen ve protein yapılı olmayan yardımcı moleküllere bağlanmadıkça optimal şekilde çalışamaz, hatta bazen hiç çalışamazlar. Bunlar enzime iyonik veya hidrojen bağlarıyla geçici olarak ya da daha güçlü olan kovalent bağlarla kalıcı olarak bağlanabilirler. Demir (Fe2+)‍ ve magnezyum (Mg2+)‍ gibi inorganik iyonlar yaygın kofaktörlerdendir. Örneğin, DNA moleküllerini oluşturan enzim olan DNA polimeraz, görevini yerine getirebilmek için magnezyum iyonlarına ihtiyaç duyar. 4‍\nKoenzimler, organik olan (karbon bazlı) kofaktör moleküllerinin bir alt kümesidir. Koenzimlerin en yaygın kaynağı vitaminlerdir. Bazı vitaminler koenzim öncüsüyken, bazıları da doğrudan koenzim gibi davranırlar. Örneğin, C vitamini, bağ dokunun önemli bir parçası olan kollajen proteinini oluşturan birçok enzim için bir koenzimdir.\nGörselin uyarlandığı kaynak: Open Stax Biology.\nEnzimlerin bölmelenmesi (kompartmantalizasyon)\nEnzimler çoğu zaman kompartmantalize edilir; bölmelenir yani hücrenin, görevlerini gerçekleştirecekleri, örneğin bir organel gibi belirli kısımlarında depolanırlar. Kompartmantalizasyon sayesinde, belirli bir süreç için gerekli olan enzimler işlevlerini gerçekleştirecekleri yerde tutulurlar. Enzimler, B böylece substratlarını kolaylıkla bulur, hücreye zarar vermez ve çalışmaları için gerekli olan mikro çevreye sahip olurlar.\nÖrneğin, lizozomda bulunan sindirim enzimlerinin en iyi şekilde çalıştıkları p H değeri 5, 0‍ civarlarındadır. Bu yüzden bu enzimler, lizozomun asidik olan iç kısmında bulunurlar (p H’ın 7, 2‍ civarlarında olduğu sitozolde değil). Lizozomal enzimlerin, sitozolün p H değerindeki etkinlikleri düşüktür. Bu da hücre için bir \"hayat sigortası\" gibi yorumlanabilir: lizozom parçalanıp enzimlerini etrafa saçsa bile, görevlerini yerine getirebilmeleri için gerekli p H değerine sahip olmadıkları için hücreyi sindirmeye başlamazlar. 5‍\nMetabolik patikaların geri beslemeli inhibisyonu\nGeri beslemeli inhibisyon denilen bir işlemde, metabolik patikanın son ürünü, bu patikaya giriş yapılmasını düzenleyen ana enzim üzerinde etki göstererek daha fazla son ürünün üretilmesini engeller.\nBu biraz garip gelebilir – bir molekül neden kendi patikasını engellemek istesin ki? Bu durum, aslında hücrenin doğru miktarda ürün üretebilmesi için zekice tasarlanmış bir yoldur. Ortamda az miktarda ürün olduğunda, enzim inhibe olmayacaktır ve patika, arz edilen miktarda ürünü oluşturmak için çok daha güçlü bir şekilde çalışmak zorunda kalacaktır. Ortamda çok sayıda ürün olduğunda ise, enzim engellenerek yeni ürün oluşumu, zaten var olan ürünler bitene kadar engellenecektir.\nGörsel hakları: Open Stax Biology.\nGeri beslemeli inhibisyon, genellikle patikanın ilk tersinmez adımına etki eder. Bu, geri döndürülemez yani tersinir olmayan ilk aşamadır. Eğer patikanın birçok dallanma noktası varsa geri beslemeli inhibisyon bazen bir patikanın birden fazla noktasına etki edebilir. Geri beslemeli inhibisyon tarafından düzenlenen patikanın aşamaları, genellikle alosterik enzimler tarafından katalizlenir.\nÖrneğin, enerji taşıyıcı molekül olan ATP, hücresel tepkimeleri gerçekleştirmek için gerekli olan ATP’nin üretildiği hücresel solunumda rol alan bazı enzimler için alosterik bir inhibitördür. Ortamda çok fazla ATP olduğunda, geri beslemeli inhibisyon, daha fazla ATP üretilmesini engeller. Bu, ATP kararsız bir molekül olduğundan oldukça yararlı bir durumdur. Eğer çok fazla ATP üretilmişse birçoğu kendiliğinden bileşenlerine (ADP and Pi‍ ) ayrılarak boşa harcanabilir.\nDiğer taraftan ADP, ATP tarafından inhibe edilen enzimler için pozitif alosterik düzenleyici (alosterik bir aktivatör) olarak görev yapar. Örneğin, ADP bir enzime bağlanarak onun şeklinin değiştirebilir ve böylece enzim daha aktif çalışır. 7‍\nBu düzenleyici model sayesinde, ADP seviyesi ATP seviyesine göre yüksek olduğunda, hücresel solunumda rol alan enzimler çok daha aktif çalışabilir ve hücresel solunumla daha fazla ATP üretebilirler.\nAçıklama ve Kaynaklar Açıklama: Bu makalenin uyarlandığı kaynak: “Enzymes, ” Open Stax Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 32/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Enzyme inhibitor (Enzim İnhibitörü) (10 Mayıs 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Enzyme_inhibitor. Berg, J. M. , Tymoczsko, J. L. ve Stryer, L. (2002). The Michaelis-Menten model accounts for the properties of many enzymes. Biochemistry (5. baskı, bölüm 8, 4). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22430/#_A1063_. Berg, J. M. , Tymoczko, J. L. ve Stryer, L. (2002). Aspartate transcarbamoylase is allosterically inhibited by the end product of its pathway. Biochemistry (5. baskı, bölüm 10, 1). New York, NY: W. H. Freeman. Alıntı yapılan kaynak: https: //www. ncbi. nlm. nih. gov/books/NBK22460/#_A1336_. Cofactor (biochemistry) (Kofaktör (biyokimya)). (20 Ekim 2016). Alıntı yapılan tarih ve kaynak: 6 Kasım 2016, Wikipedia: https: //en. wikipedia. org/wiki/Cofactor_%28biochemistry%29. Cooper, G. M. (2000). Lysosomes. The cell: A molecular approach (2. baskı). Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK9953/. Berg, J. M. , Tymoczsko, J. L. ve Stryer, L. (2002). Amino acid biosynthesis is regulated by feedback inhibition. Biochemistry (5. baskı, bölüm 24, 3). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22371/. Berg, J. M. , Tymoczsko, J. L. ve Stryer, L. (2002). Entry to the citric acid cycle and metabolism through it are controlled. Biochemistry (5. baskı, bölüm 17, 2). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22347/#_A2413_. Ek referanslar: Allosteric enzyme. (12 Ekim 2014). Alıntı yapılan adres (25. 08. 2015): Wikipedia: https: //en. wikipedia. org/wiki/Allosteric_enzyme. Bailey, J. (7 Eylül 2011). Allosteric vs. noncompetitive. Alıntı yapılan adres: https: //fallforbiochem. wordpress. com/2011/09/17/allosteric-vs-noncompetitive/. Berg, J. M. , Tymoczsko, J. L. ve Stryer, L. (2002). Amino acid biosynthesis is regulated by feedback inhibition. Biochemistry (5. baskı, bölüm 24, 3). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22371/. Berg, J. M. , Tymoczko, J. L. ve Stryer, L. (2002). Aspartate transcarbamoylase is allosterically inhibited by the end product of its pathway. Biochemistry (5. baskı, bölüm 10, 1). New York, NY: W. H. Freeman. Alıntı yapılan kaynak: https: //www. ncbi. nlm. nih. gov/books/NBK22460/. Berg, J. M. , Tymoczsko, J. L. ve Stryer, L. (2002). Entry to the citric acid cycle and metabolism through it are controlled. Biochemistry (5. baskı, bölüm 17, 2). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22347/. Berg, J. M. , Tymoczsko, J. L. ve Stryer, L. (2002). Enzymes can be inhibited by specific molecules. Biochemistry (5. baskı, bölüm 8, 5). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22530/. Berg, J. M. , Tymoczsko, J. L. ve Stryer, L. (2002). Regulatory strategies: enzymes and hemoglobin. Biochemistry (5. baskı, bölüm 10). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21158/. Berg, J. M. , Tymoczsko, J. L. ve Stryer, L. (2002). The Michaelis-Menten model accounts for the properties of many enzymes. Biochemistry (5. baskı, bölüm 8, 4). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22430/. Carfilzomib. (30 Kasım 2015). Alıntı yapılan tarih ve kaynak: 15 Şubat 2016, Wikipedia: https: //en. wikipedia. org/wiki/Carfilzomib. Cofactor (biochemistry) (Kofaktör (biyokimya)). (20 Ekim 2016). Alıntı yapılan tarih ve kaynak: 6 Kasım 2016, Wikipedia: https: //en. wikipedia. org/wiki/Cofactor_%28biochemistry%29. Competitive inhibition. (15 Ağustos 2015). Alıntı yapılan adres (29. 08. 2015): Wikipedia: https: //en. wikipedia. org/wiki/Competitive_inhibition. Drugs as enzyme inhibitors. (n. d). 25 Ağustos 2015 tarihinde UC Davis Chem Wiki'den indirilmiştir: http: //chemwiki. ucdavis. edu/Textbook_Maps/Organic_Chemistry_Textbook_Maps/Map%3A_Bruice_6ed_%22Organic_Chemistry%22/31%3A_The_Organic_Chemistry_of_Drugs%3A_Discovery_and_Design/31, 07%3A_Drugs_as_Enzyme_Inhibitors. Enzyme inhibitor. (10 Mayıs 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Enzyme_inhibitor. Ibrutinib. _NCI drug dictionary. (Ulusal Kanser Enstitüsü İlaç Rehberi) Alıntı yapılan kaynak: http: //www. cancer. gov/publications/dictionaries/cancer-drug? cdrid=638648. Mechanism of action of aspirin. (17 Kasım 2015). Alıntı yapılan tarih ve kaynak: 15 Şubat 2016, Wikipedia: https: //en. wikipedia. org/wiki/Mechanism_of_action_of_aspirin. Non-competitive inhibition. (2 Eylül 2014). Alıntı yapılan adres (25. 08. 2015): Wikipedia: https: //en. wikipedia. org/wiki/Non-competitive_inhibition. Protease inhibitor (pharmacology). (8 Temmuz 2015). Alıntı yapılan adres ve kaynak: 25 Ağustos 2015, Wikipedia: https: //en. wikipedia. org/wiki/Protease_inhibitor_%28pharmacology%29. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). An introduction to metabolism. Campbell biology (10. baskı, sayfa 141-161). San Francisco, CA: Pearson. Sarin. (13 Temmuz 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Sarin. Strelow, J. , Dewe, W. , Iverson, P. W. , Brooks, H. B. , Radding, J. A. , Mc Gee, J. , and Weidner, J. (2012). Mechanism of action assays for enzymes. In Assay guidance manual. Alındığı adres: http: //www. ncbi. nlm. nih. gov/books/NBK92001/. Tóth, L. , Muszbek, L. ve Komáromib, I. (2013). Mechanism of the irreversible inhibition of human cyclooxygenase-1 by aspirin as predicted by QM/MM calculations. Journal of molecular graphics and modeling, 40, 99-109. http: //dx. doi. org/10, 1016/j. jmgm. 2012, 12. 013."
    },
    {
        "url": "https://tr.khanacademy.org/science/biology/energy-and-enzymes/enzyme-regulation/a/basics-of-enzyme-kinetics-graphs",
        "title": "Enzim Kinetiği Grafiklerinin Temelleri",
        "contents": "Giriş\nSpor araba almak istediğinizi düşünelim. Hangisinin daha iyi olduğuna karar vermek için elinizdeki seçenekler (Ferrari, Porsche, Jaguar, vb) hakkında neler bilmek isterdiniz? Bu özelliklerden belki de en önemlisi, gaz pedalını körüklediğinizde arabanın ne kadar hızlı gideceğidir. Ek olarak, arabanın performansına örneğin saatte sıfır kilometreden 100 kilometre hıza ne kadar sürede ulaştığına dair rafine bilgiler de edinmek isteyebilirsiniz. Başka bir deyişle, yalnızca arabanın en yüksek hızının ne olduğunu öğrenmek yerine, arabanın bu hıza nasıl ulaştığına dair kinetik bilgileri edinmek de mantıklı olacaktır.\nBiyokimyacılar araştırdıkları enzimler için de benzer hislere sahiptirler. Enzimin bir tepkimeyi ne kadar hızlandırdığının yanı sıra, tepkime hızı üzerindeki etkileri hakkında mümkün olan her şeyi öğrenmek isterler.\nAslına bakarsanız, bir enzimin bir tepkimeyi farklı koşullar altında ne kadar hızlı katalizlediğini inceleyerek, enzimin nasıl çalıştığına ve inhibitörler gibi diğer moleküllerle nasıl etkileşimde bulunduğunu söylemek mümkündür. Bu deneylerden elde edilen bilgiler, çoğu zaman grafiklere yansıtıldığından, bu grafiklerin nasıl oluşturulduğunu ve nasıl okunabileceklerini öğrenmek adına biraz zaman harcamanın faydalı olacağını düşünüyoruz.\nBasit enzim kinetiği grafikleri\nTepkime hızının, substrat konsantrasyonunun bir fonksiyonu olarak temsil edildiği aşağıdaki gibi grafikler, enzim kinetiği hakkında bilgi vermek amacı ile yaygın olarak kullanılır. Bu grafikler, çok fazla sayıda faydalı bilgi içermelerine rağmen, ilk bakışta oldukça kafa karıştırıcı olabilirler. Bu grafiklerden birinin nasıl oluşturulduğunu ve yorumlanabileceğini bu makalede adım adım açıklayacağız.\nGörselin uyarlandığı kaynak: \"Enzymes: Figure 3, \" Open Stax College, Biology (CC BY 3, 0).\nFavori enziminizi bir test tüpüne koyduğunuzu ve farklı koşullar altında ne gibi davranışlar sergilediği hakkında daha fazla bilgi edinmek istediğinizi varsayalım. Bunun için, örneğin 0 M, 0, 2 M, 0, 4 M, 0, 6 M, 0, 8 M ve 1, 0 M gibi farklı substrat konsantrasyonları kullanarak, enzimi eklediğinizde her durumda tepkimenin ne kadar hızlı gerçekleştiğine, başka bir deyişle substratın ürüne dönüşmesinin ne kadar hızlı gerçekleştiğine dair deneyler yapıyorsunuz. Bu noktada, her benzer şeyleri karşılaştırdığınızdan emin olmanız için, her tepkimeye eşit enzim konsantrasyonu ekleme konusunda dikkatli olmanız gerekiyor.\nTepkime hızı nasıl belirlenir? Bu noktada ihtiyacınız olan şey, tepkimenin ilk hızı yani enzimle substratı birbiriyle buluşturduktan sonra enzimin bu belirli substrat konsantrasyonunda tepkimeyi elinden geldiğince hızlı bir şekilde katalizlemesidir; substratın tamamının kullanıldığı durumda tepkime hızının yavaşlayarak sıfır olacağını da hemen eklemek isteriz. Bu, ürün konsantrasyonu lineer bir şekilde artarken, tepkime başında birim zamanda elde edilen ürün miktarını ölçmek anlamına gelir. Bu değer yani tepkime başında birim zamanda elde edilen ürün miktarı, bu konsantrasyon için ilk (başlangıç) hız ya da V0‍ olarak kabul edilir.\nŞimdi de, az önce bahsettiğimiz tüm konsantrasyonlar için V0‍ değerlerini bulduğunuzu düşünelim. Her bir substrat konsantrasyonunu ve o konsantrasyonda elde ettiğiniz V0‍ değerini bir (X, Y) çifti olarak grafik üzerinde gösterebilirsiniz. Tüm (X, Y) çiftlerinizi grafiğe yerleştirdikten sonra, noktaları, kendilerine en iyi uyan eğri ile birleştirebilirsiniz. Birçok enzim için, yukarıdaki mor eğriye benzer bir eğri elde edeceğinizi söyleyebiliriz. Bu eğrilerin grafiklerinde, V0‍ değerleri düşük substrat konsantrasyonlarında hızla artarken yüksek substrat konsantrasyonlarında bir düzlüğe ulaşır.\nGrafikte böylesi bir düzlüğün oluşmasının sebebi, enzimin doymuş olması, başka bir deyişle, mevcut tüm enzim moleküllerinin, substatlara bağlanarak işleme başlamış olmasıdır. Kalan substrat molekülleri, bir enzim uygun hale gelene kadar beklemek zorunda olduğundan, tepkime hızı ya da birim zamanda üretilen ürün miktarı, enzimin konsantrasyonuna bağlıdır. Tepkimenin bu en yüksek ya da maksimum hızı, belirli bir enzimin belirli bir konsantrasyonundaki özelliğidir ve maksimum hız ya da Vmax‍ olarak adlandırılır. Vmax‍ , yukarıdaki grafiğin düzlüğe ulaştığı andaki Y değeridir (tepkimenin ilk hız değeri).\nVmax‍ 'in yarı değerine sahip bir hız elde etmemizi sağlayan substrat konsantrasyonu, Km‍ olarak adlandırılır ve tepkime hızının, substrat konsantrasyonuna bağlı olarak ne kadar hızlı arttığına dair faydalı bir bilgi verir. Km‍ , bir enzimin substratına olan ilgisi ya da bağlanma eğilimi hakkında da bilgi verir. Düşük bir Km‍ değeri, substrat ilgisinin fazla olduğunu; yüksek bir Km‍ değeri ise substrat ilgisinin düşük olduğunu gösterir. Enzim konsantrasyonuna bağlı olan Vmax‍ 'in aksine, Km‍ , belirli bir tepkimedeki belirli bir enzim için her zaman aynıdır. Bu noktada, \"görünür\" ya da deneysel olarak ölçümlenebilen Km‍ 'nin, aşağıda açıklayacağımız gibi inhibitörler tarafından değiştirilebileceğini de bilmenizi isteriz.\nEnzim kinetiği grafikleri ve inhibitörler\nPeki ya inhibitörler? Enzim Regülasyonu (düzenlemesi) makalesinde, yarışmalı ve yarışmasız olmak üzere iki çeşit inhibitör olduğunu görmüştük.\nYarışmalı inhibitörler, bir enzime çoğunlukla aktif bölgesinden bağlanıp, enzimin gerçek substratının bağlanmasını engelleyerek tepkimenin ilerlemesini önlerler. Belirli bir anda, ya yarışmalı inhibitör ya da substrat enzime bağlanabileceği için inhibitör ve substrat enzim için yarışırlar. Yarışmalı inhibisyon, substratı bağlayacak enzim molekülü sayısını azaltarak işler. Yarışmasız inhibisyon ise, substratın enzime bağlanmasına engel olmaz. Hatta substrat ve inhibitör, birbirlerinin enzime bağlanmasını etkilemezler. Ancak inhibitör enzime bağlandığında, enzim, tepkimesini katalizleyerek ürün üretemez. Bu da, yarışmasız inhibisyonun çalışma prensibinin, tepkimeyi sürdürebilecek fonksiyonel enzim molekülü sayısını azaltmak olduğu anlamına gelir.\nBu inhibitörlerin etkisini bunun gibi bir grafik üzerinde göstermek için, tüm deneyleri, birinde tüm test tepkimelerine belirli miktarda yarışmalı inhibitör; diğerinde de tüm test tepkimelerine belirli miktarda yarışmasız inhibitör ekleyerek iki kere daha yapmamız gerekir. Bunun sonucunda aşağıdaki sonuçları elde etmemiz olasıdır:\nYarışmalı bir inhibitör ile, tepkime nihayetinde normal Vmax‍ değerine ulaşır ancak bu noktaya gelmesi için daha yüksek bir substrat konsantrasyonu gerekli olacaktır. Başka bir deyişle, Vmax‍ değeri değişmez ancak görünür Km‍ daha yüksektir. Peki Vmax‍ 'e ulaşmak için daha fazla substrat eklenmesinin sebebi ne olabilir? Fazladan eklenen substrat molekülleri, substrat moleküllerinin yeterli sayıya ulaşıp inhibitörlerin üstesinden gelerek enzime bağlanmalarını sağlarlar. Yarışmasız bir inhibitörle, tepkime, ne kadar substrat eklendiğinden bağımsız olarak hiçbir zaman normal Vmax‍ değerine ulaşamaz. Enzim moleküllerinin bir alt kümesi inhibitör tarafından \"zehirleneceğinden\", Vmax‍ değerini belirleyen efektif enzim konsantrasyonu düşer. Öte yandan, tepkime yeni Vmax‍ değerinin yarısına, aynı substrat konsantrasyonunda ulaştığından, Km‍ değeri değişmez. Km‍ değerinin değişmemesi, inhibitörün, enzimin substrata bağlanmasını etkilemediği, yalnızca kullanılabilir enzim konsantrasyonunu düşürdüğü anlamına gelir.\nİnhibitör tipleri ve kinetik davranış hakkında daha fazla bilgi Yarışmalı ve yarışmasız inhibitörler, birbirlerinden tamamen farklı, son derece keskin biçimde tanımlanmış kinetik davranışları olan inhibitör kategorileridir; biyolojiye giriş derslerinde konu olarak işlenmelerinin sebebi de budur. Bunlara ek olarak Vmax‍ ve Km‍ üzerinde etkili farklı inhibitör türleri olduğunu da bilmelisiniz. İnhibitör çeşitleri, yalnızca serbest enzimlere, enzim-substrat komplekslerine ya da hem enzim hem de enzim-substrat komplekslerine bağlanmalarına ve bu ikisine gösterdikleri göreli ilgi çeşitlerine göre ayırt edilirler. İnhibitörler ve davranışlarını açıklayan teoriler hakkında daha fazla bilgi edinmek için Michaelis-Menten enzim kinetiği bölümüne göz atmanızı öneririz. Başlıca inhibitör kategorilerini aşağıdaki gibi özetleyebiliriz: Yarışmalı inhibitörler, yukarıda da açıkladığımız gibi, yalnızca serbest enzime bağlanırlar. Enzim-substrat komplekslerine ise bağlanamazlar. Yarışmalı inhibisyon, Vmax‍ değerini etkilemezken, görünür Km‍ değerini arttırır. Yarışma dışı inhibitörler, ki bunları yarışmasız inhibitörlerle karıştırmamak gerekir, yalnızca enzim-substrat komplekslerine bağlanırken, serbest enzimlere bağlanmazlar. Yarışma dışı inhibitörler, Vmax‍ değerini düşürür ancak görünür Km‍ değerini arttırırlar. Karma ya da karışık inhibitörler yarışmalı ve yarışmasız inhibitörlerin davranışları arasında kabul edilebilecek davranışlar sergilerler. Hem serbest enzime hem de enzim-substrat kompleksine bağlanırlar ancak bir forma olan ilgileri (bağlanma eğilimleri) diğerinden fazladır. Karışık inhibitörler, Vmax‍ değerini tutarlı olarak düşürürken, görünür Km‍ değerini düşürebilir ya da yükseltebilirler. Bu, enzimin hangi formuna (serbest mi yoksa enzim-substrat kompleksi mi) daha kuvvetli bir şekilde bağlandıklarına bağlıdır1‍ . Yarışmasız inhibitörler, daha önce de açıkladığımız gibi, hem serbest enzime hem de enzim-substrat kompleksine bağlanırken, aralarındaki dengeyi bozmazlar. Başka bir deyişle, hem enzim hem de enzim-substrat formuna karşı olan ilgili eşittir. Yarışmasız inhibisyon, aslına bakılırsa, inhibitörün hem enzime hem de enzim-substrat kompleksine karşı eşit ilgisinin olduğu, karışık inhibisyonun bir çeşididir. Kuramsal yarışmasız inhibisyon, Vmax‍ değerini düşürür ancak Km‍ değerini değiştirmez1‍ .\nMichaelis-Menten ve alosterik enzimler\nBirçok enzim, yukarıda örnek verdiğimiz kuramsal enzim gibi davranırlar ve tepkime hızının, substrat konsantrasyonunun bir fonksiyonu olarak temsil edildiği grafiklerde, yukarıdakine benzeyen parabolik eğrilere sahiptirler Bu tip davranışa sahip enzimler, substrat konsantrasyonu, ilk hız, Km‍ ve Vmax‍ değerleri arasındaki ilişkiyi gösteren ve Michaelis-Menten denklemi olarak adlandırılan bir denklem ile tanımlanabilirler. Kinetikleri bu denkleme uyan enzimler, Michaelis-Menten enzimleri olarak adlandırılırlar. Michaelis-Menten denklemini ve altında yatan modeli daha yakından incelemek istiyorsanız, MCAT bölümündeki Michaelis-Menten videolarına göz atmanızı öneririz.\nMichaelis-Menten enzimleri, enzim regülasyonu makalesinde işlenen alosterik enzimlerden farklıdırlar. Alosterik enzimlerin birden fazla aktif bölgesi bulunur ve çoğu zaman kooperativite; bir başka deyişle, substratın aktif bölgelerinden birine bağlanması, diğer aktif bölgelerin de substrata bağlanma ve substratı işleme becerisini arttırması özelliğini gösterirler.\nKooperatif enzimler, substrat konsantaryonlarındaki değişimlere diğer enzimlere göre daha hasastırlar ve substrat konsantrasyonunun yükselmesi ile yüksek tepkime hızına geçiş yapabilirler. Bu da, hız-substrat eğrisinin, yukarıdaki gibi S şeklinde olmasına sebep olur.\nReferanslar Açıklama: Bu makalenin uyarlandığı kaynak: \"Enzymes, \" Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Brandt, M. (2010). Inhibition kinetics. CHEM 330 biochemistry website, 81. Alıntı yapılan kaynak: https: //www. rose-hulman. edu/~brandt/Chem330/Inhibition_kinetics. pdf. Referanslar: Berg, J. M. , Tymoczko, J. L. ve Stryer, L. (2002). The Michaelis-Menten model accounts for the kinetic properties of many enzymes. Biochemistry (5. baskı, bölüm 8, 4). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22430/. Berg, J. M. , Tymoczko, J. L. ve Stryer, L. (2007). Enzymes can be inhibited by specific molecules. Biochemistry (6. baskı, bölüm 225-234). New York, NY: W. H. Freeman. Brandt, M. (2010). Inhibition kinetics. CHEM 330 biochemistry website, 80-83 Alıntı yapılan kaynak: https: //www. rose-hulman. edu/~brandt/Chem330/Inhibition_kinetics. pdf. Gutierrez, R. (2011). Bio41 Hafta 6 — Biyokimya ders notları 7-9. Biosci 41, Stanford. Mixed inhibition. (4 Aralık 2015). Alıntı yapılan tarih ve adres: 15 Şubat 2016, Wikipedia: https: //en. wikipedia. org/wiki/Mixed_inhibition. Non-competitive inhibition. (2 Aralık 2015). Alıntı yapılan tarih ve adres: 15 Şubat 2016, Wikipedia: https: //en. wikipedia. org/wiki/Non-competitive_inhibition."
    },
    {
        "url": "https://tr.khanacademy.org/science/biology/structure-of-a-cell/introduction-to-cells/a/intro-to-cells",
        "title": "Hücreler",
        "contents": "Giriş\nGözlerinizi kapatın ve tuğladan yapılmış bir duvar hayal edin. Bu duvarın temel yapı taşı nedir? Tabi ki de tuğla! Vücudunuz da tıpkı tuğla duvarlar gibi temel yapı taşlarından örülmüştür fakat vücudun temel yapı taşı doğal olarak, tuğla değil hücredir.\nŞansımıza, hücreler tuğlalardan daha ilginç yapılardır. Sonuç olarak, biz insanlar da tuğla duvarlardan çok daha ilginç yapılarız, öyle değil mi? Tuğlalar genelde dikdörtgen şeklindedir fakat hücrelerin tek bir şekli yoktur; yuvarlak, kare, iğsi ve yıldız şeklinde olabilir. Tuğlalar yerinden kıpırdamaz fakat hücreler bir yerden bir yere kolaylıkla hareket ederler. Bir tuğlayı ortadan ikiye keserseniz iki tuğla elde etmiş olursunuz fakat bir hücreyi ortadan ikiye kestiğinizde, öncelikle ne kadar küçük oldukları göz önünde bulundurulduğunda oldukça iyi bir iş çıkarmış olursunuz, bir hücrenin fonksiyonlarını yerine getirmesine yardımcı olan bir dizi iç içe geçmiş güzel yapılar bulursunuz. Evet, hücreler yapı taşlarıdır fakat bunlar, dünyanın en hayranlık uyandıran yapı taşlarıdır!\nHücrelerinizin vücudunuzda sayısız görevi vardır. Örneğin; epitel hücreler, derinizin bir parçası olan vücudunuzun dış yüzeyini korur ve aynı zamanda içerideki organları ve vücut boşluklarını kaplarlar. Kemik hücreleri, vücuda destek vermek için kemikleri oluştururlar. Bağışıklık sistemi hücreleri, vücudu istila eden bakterilerle savaşırlar. Kan ve kan hücreleri, karbondioksidi vücuttan atarken bütün vücuda besin ve oksijen taşırlar. Bu hücre türlerinin her biri vücudun büyümesi, gelişmesi ve günlük görevlerini yerine getirmesi ve korunması açısından önemli roller oynarlar.\nBu kadar çeşitli olmalarına rağmen, resimde soldan sağa doğru sırayla gösterilen insan, soğan ve bakteri hücreleri de dahil bütün organizma hücrelerinin ortak bazı özellikleri vardır. Sırası geldikçe bunları farklı makalelerde daha detaylı bir şekilde inceliyor olacağız. İlk olarak, bu makalede hücre teorisine ve hücrelerin nasıl keşfedildiğine kısaca göz atalım.\nGörselin uyarlandığı kaynak: \"Introduction: Figure 1\" Open Stax College, Biology, CC BY 3, 0; a: Ed Uthman'ın çalışmasının uyarlaması, MD; b: Umberto Salvagnin'in çalışmasının uyarlaması; c: Anthony D'Onofrio, William H. Fowle, Eric J. Stewart ve Kim Lewis'ın çalışmasının uyarlaması, Lewis Lab/Northeastern University; ölçekli çubuk grafiği Matt Russell\nHücre teorisi\nGünümüzde bizim ve diğer canlıların hücrelerden meydana geldiği bilinen bir gerçektir fakat 1600'lü yılların öncesinde, kimse bir hücreyi yakından görmediği için, bu gerçek o kadar da iyi bilinmiyordu. Bir sıvı örneğinde bulunan bir doku parçasındaki veya tek bir bakterideki hücreleri görebilmek için mikroskoplar icat edildi, bu sayede çıplak gözle görülemeyecek kadar küçük nesneler büyütülerek incelenmeye başlandı. Mikroskopların günümüzde başka hangi amaçlarla kullanıldığını öğrenmek için mikroskopi adlı makaleye göz atabilirsiniz.\nHücreleri mikroskobik yapılar olarak inceleyen ilk insan İngiliz bilim adamı Robert Hooke'tur. Hooke, Mikrografi adlı kitabında tek bir mikroskopla incelediği ölü mantar dokusunda gördüğü kutuya benzer yapılar için hücre terimini kullanarak hücreye ismini veren insan olmuştur1‍ . Bu kutular ona manastırda rahiplerin uyuduğu odaları hatırlattığı için hücre kelimesini seçmiştir2‍ .\nFakat Hooke'un incelediği hücreler ölü dokularda bulunan hücrelerdi ve aslında gerçek hücrelerin ölümünden geriye kalan hücre duvarlarıydı. Canlı ve hareket eden hücreleri ilk inceleyen insan Alman bir esnaf ve lens zanaatkarı olan Anton van Leeuwenhoek'tir. Hooke'un kitabından esinlenerek 1670'lerde kendine ait daha güçlü mikroskoplar üretmiştir3‍ . Bu mikroskoplarla bakteri ve sperm hücreleri gibi canlı tek hücreli organizmaları inceleme fırsatı buldu ve bu organizmalara toplu olarak mikroskobik hayvanlar adını verdi.\nHücrelerin keşfine rağmen bu yapıların yalnızca tuhaf bir vaka değil de; aksine bütün bitkilerin, hayvanların ve diğer canlıların temel yapı taşı olduklarının anlaşılması ise uzun zaman aldı. 1830'lara gelindiğinde botanist Matthias Schleiden ve zoolog Theodor Schwann devrim niteliğinde bir fikir öne sürdüler: Bitkilerin ve hayvanların bütün bölgeleri hücrelerden meydana gelmektedir ve bu hücreler diğer hücrelerden üretilebilir4‍ .\nDaha sonra Alman bilim adamı Rudolf Virchow doğru şartlar altında yalnızca bazı hücrelerin değil bütün hücrelerin başka hücrelerden geldiğini söyleyerek bu teoriyi bir adım ileriye taşımıştır. 5‍ . Fakat görünen o ki bu fikri Polonyalı bilim adamı Robert Remak'tan çalmış olduğu da sonradan ortaya çıkmıştır6‍ .\nBütün bu erken düşünürlerin fikirleri, modern hücre teorisinde özetlenmiştir:\nBütün canlılar bir veya daha fazla hücreden meydana gelmektedir. Hücre yaşamın temel birimidir. Mevcut hücrelerden, yeni hücreler oluşabilir.\nBuraya kadar her şey gayet iyi fakat bütün hücreler başka hücrelerden geliyorsa; ilk hücre nereden geliyor diye merak ediyor olabilirsiniz. Bu konuya daha sonra, yaşamın kökenleriyle ilgili bilgi verirken değineceğiz.\nAçıklama ve Kaynaklar Açıklama: Bu makalenin uyarlandığı kaynaklar: “Studying cells” Open Stax College, Biology, CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 16/Biology. “Introduction”, Unit 2: The Cell, Open Stax College, Biology, CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 15/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Waggoner, Ben. \"Robert Hooke (1635-1703). \" University of California Museum of Paleontology. 2001. http: //www. ucmp. berkeley. edu/history/hooke. html. \"Microscope history: Robert Hooke (1635-1703). \" History of the microscope. 2010. http: //www. history-of-the-microscope. org/robert-hooke-microscope-history-micrographia. php. \"Anton Van Leeuwenhoek: A History of the Compound Microscope. \" History of the Microscope. 2010. http: //www. history-of-the-microscope. org/anton-van-leeuwenhoek-microscope-history. php. \"Theodor Schwann. \" Wikipedia. 18 Temmuz 2015. Alıntı yapılan tarih: 9 Ağustos 2015. https: //en. wikipedia. org/wiki/Theodor_Schwann. \"Rudolf Virchow. \" Wikipedia. 3 Ağustos 2015. Alıntı yapılan tarih: 9 Ağustos 2015. https: //en. wikipedia. org/wiki/Rudolf_Virchow. \"Robert Remak. \" Wikipedia. 17 Haziran 2015. Alıntı yapılan tarih: 9 Ağustos 2015. https: //en. wikipedia. org/wiki/Robert_Remak. Ek referanslar\"Antonie van Leeuwenhoek. \" 8 Eylül 2015. Alıntı yapılan tarih ve kaynak: 2 Ekim 2015, Wikipedia. https: //en. wikipedia. org/wiki/Antonie_van_Leeuwenhoek. \"Anton Van Leeuwenhoek: A History of the Compound Microscope. \" History of the Microscope. 2010. http: //www. history-of-the-microscope. org/anton-van-leeuwenhoek-microscope-history. php. \"Cells. \" http: //www. ric. edu/faculty/ptiskus/cells/. \"Cell theory. \" 4 Ağustos 2015. Alıntı yapılan tarih ve kaynak: 9 Ağustos 2015, Wikipedia. https: //en. wikipedia. org/wiki/Cell_theory. \"Matthias Jakob Schleiden. \" 5 Mayıs 2015. Alıntı yapılan tarih ve kaynak: 9 Ağustos 2015, Wikipedia. https: //en. wikipedia. org/wiki/Matthias_Jakob_Schleiden. \"Microscope history: Robert Hooke (1635-1703). \" History of the microscope. 2010. http: //www. history-of-the-microscope. org/robert-hooke-microscope-history-micrographia. php. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell theory. Biology (10. baskı, sayfa 59-63). New York, NY: Mc Graw-Hill. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"A tour of the cell. \" Campbell Biology , 92-123. 10. baskı San Francisco, CA: Pearson, 2011. \"Robert Remak. \" 17 Haziran 2015. Alıntı yapılan tarih ve kaynak: 9 Ağustos 2015, Wikipedia. https: //en. wikipedia. org/wiki/Robert_Remak. \"Rudolf Virchow. \" 3 Ağustos 2015. Alıntı yapılan tarih ve kaynak: 9 Ağustos 2015, Wikipedia. https: //en. wikipedia. org/wiki/Rudolf_Virchow. \"Theodor Schwann. \" 18 Temmuz 2015. Alıntı yapılan tarih ve kaynak: 9 Ağustos 2015, Wikipedia. https: //en. wikipedia. org/wiki/Theodor_Schwann. Waggoner, Ben. \"Robert Hooke (1635-1703). \" University of California Museum of Paleontology. 2001. http: //www. ucmp. berkeley. edu/history/hooke. html."
    },
    {
        "url": "https://tr.khanacademy.org/science/biology/structure-of-a-cell/introduction-to-cells/a/microscopy",
        "title": "Mikroskopi",
        "contents": "Giriş\nEğer bir biyologla tanışıp onlarla işleri hakkında biraz sohbet ederseniz, hepsinin aslında birer mikroskop delisi olduğunu anlamanız zor olmayacaktır. Gerçekten sevdikleri şey küçük, karanlık bir odada saatlerce oturup en sevdikleri hücre tipini bir mikroskobun merceğinden incelemektir. Garip görünebilir ama işin aslı, hücreler çok güzel olabiliyor. Aynı renkli camlar gibi. Bununla ilgili favori örneklerimden olan aşağıdaki resim genç bir tere bitkisinin -hardala yakın küçük çiçekli bir bitki- yaprağındaki hücreleri gösteriyor.\nGörsel hakları: Carrie Metzinger Northover, Bergmann Lab, Stanford Üniversitesi.\nBu resim ışık mikroskobunun görüntüsünden elde edilmedi. Resim, bitkinin floresan görüntüsü. Bitkinin bazı kısımlarındaki belirli yerlerin parlak renkli görünmesi için özellikle hazırlanmış. Görebilsek de göremesek de, bu tür hücresel karmaşıklık ve güzelliğin her yerde olduğunu bilmelisiniz.\nBaktığınız her bitkide hücreleri karmaşık ve güzel bir şekil oluşturmuş şekilde görebilirsiniz. Arka bahçenizdeki gülde, kaldırım taşlarının arasında büyümekte olan bir çimde, yediğiniz havuçta. . . Hatta bunu bitkilerle sınırlamayalım. Bu zarif hücre tabakaları derinizde, bir böceğin kanadında ve yaşayan her canlı dokuda bulunur. Biz ve etrafımızdaki dünya, hücrelerin oluşturduğu bir sanat eseri gibiyiz. Bunu görüp, minnet duyabilmek için ihtiyacımız olan tek şey mikroskopi!\nMikroskoplar ve Lensler\nHücreler çeşitli büyüklükte olsalar da, genellikle oldukça küçüktürler. Mesela, insanlardaki kırmızı kan hücrelerinin boyutu yaklaşık sekiz mikrometredir (0, 008 milimetre). Bir iğnenin baş kısmı yaklaşık bir milimetredir. Bu da yaklaşık 125 tane yan yana dizilmiş kan hücresi demek! Birkaç istisna dışında hücreler çıplak gözle görülemezler, bu yüzden bilim insanları hücreleri gözlemlemek için mikroskop (micro-=\"küçük\"; -scope=\"bakmak\") kullanırlar. Mikroskop , çıplak gözle görülemeyecek kadar küçük şeylerin görüntüsünü büyüterek incelenmesini kolaylaştıran bir alettir. Hücrelerin çoğu fotoğrafı, mikroskop kullanılarak çekilmiştir. Bu fotoğraflar, mikrograf ya da mikrografi olarak adlandırılır.\nYukarıdaki tanımdan anlaşılacağı üzere, mikroskop kulağa bir tür büyüteçmiş gibi gelebilir. Aslında, basit mikroskoplar adıyla bilinen tek lensli mikroskoplar, büyüteçler ile aynı işi yaparlar. Bileşik mikroskop olarak bilinen daha iyi mikroskopların ise birden fazla lensi vardır. Bileşik mikroskoplardaki lensler ışığı kırarak büyüteç görüntüsünden daha büyük görüntüler elde edecek şekilde düzenlenmiştir.\nBileşik mikroskopların iki lensi vardır, lenslerin düzeni, ortaya ilginç bir durum çıkarır: İncelediğiniz objenin oryantasyonu yani uzaydaki konumu, objenin gerçekte sahip olduğunun tam tersi olacak şekilde değişir. Mesela \"e\" harfini inceliyor olalım. Mikroskopta gördüğünüz görüntü \"ə\" olacaktır1‍ . Daha karmaşık bileşik mikroskoplar ise, ters görüntüyü düz hale getiren ek bir lens içerdikleri için ters çevrilmiş bir görüntü oluşturmazlar.\nBasit mikroskobu, araştırma laboratuvarında kullanılan daha güçlü araçlardan ayıran şey nedir? Büyütme ve çözünürlük, mikroskopi açısından önemli iki parametredir.\nBüyütme bir mikroskobun (ya da mikroskoptaki lenslerin), bir cismi ne kadar büyük gösterdiğinin ölçüsüdür. Mesela, liselerde ve üniversitelerde kullanılan ışık mikroskopları, cisimleri gerçek boyutlarından yaklaşık 400 kat daha büyük gösterirler. Bu da, 1 mm çapındaki bir şeyin ışık mikroskobu altındaki görüntüsünün 400 mm olacağı anlamına gelir. Bir mikroskobun çözünürlüğü, iki noktanın, iki ayrı nokta olarak görülmeye devam ederlerken aralarındaki en kısa uzaklıktır. Bu birim ne kadar küçük olursa, mikroskobun çözünürlük kalitesi o kadar artar ve görüntünün netliği ve detayları da çok daha iyi olur. Çözünürlük kalitesi düşük bir mikroskopta birbirine yakın iki bakteriyi incelerseniz bakterileri bulanık bir nokta olarak görebilirsiniz. Fakat çözünürlük kalitesi yüksek bir mikroskopta bu bakterileri incelediğinizde bakterileri ayırt etmek çok daha kolay olacaktır. Çözünürlük kalitesini ne belirler? Yüksek kalitedeki mikroskopların ucuz olanlara göre çözünürlük gücü daha yüksektir. Bunun nedeni kaliteli mikroskopların üretiminin daha çok dikkat ve incelik gerektirmesidir . Fakat, çözünürlük kalitesi sadece mikroskobun yapısı yüzünden değil, ışığın fiziksel özelliklerinden dolayı da sınırlandırılır. Eğer iki cisim arasındaki mesafe görüntüleme için kullanılan ışığın dalga boyunun yarısından kısaysa, bu cisimleri klasik ışık mikroskopisi ile birbirlerinden ayırt edemeyiz2‍ . Bu durum, kırınım engeli olarak adlandırılır. Elektron mikroskopları, ışıktan daha küçük dalga boyuna sahip olan elektron demetlerini kullanarak bu durumun üstesinden gelirler. Ayrıca son zamanlarda geliştirilen süper çözünürlüklü mikroskobi teknikleri, kırınım bariyerinin ötesinde çözünürlüğe sahip ışık mikroskopisi görüntülerinin elde edilmesine olanak sağlıyor2, 3‍ .\nEğer çok küçük bir şeyin görüntüsünün net olmasını istiyorsanız büyütme de çözünürlük de çok önemlidir. Örneğin, büyütme gücü yüksek fakat çözünürlüğü düşük bir mikroskoptaki görüntü, büyük fakat bulanık olacaktır. Mikroskoplar, büyütme güçlerine ve çözünürlüklerine göre farklılıklar gösterirler.\nIşık mikroskopları\nÖğrencilerin kulllandığı çoğu mikroskop ışık mikroskobu olarak sınıflandırılabilir. Işık mikroskoplarında, görünür ışık lenslerden geçerek kırılır ve numunenin (incelediğiniz cisim veya biyolojik örnek) büyük görünmesini sağlar. Işık mikroskopisi, canlı hücreler üzerinde uygulanabildiği için, hücrenin normal davranışlarının (hareket etmek ya da bölünmek gibi) mikroskop altında gözlemlenebilmesine olanak sağlar.\nGörsel hakları: Open Stax Biology. \"Gc G\" 'nin çalışmasının uyarlamasıdır/Wikimedia Commons.\nÖğrencilerin kullandığı aydınlık alan mikroskopları, görünür ışığın numune içinden geçerek, doğrudan görüntüsünün oluşmasını sağlar ve görüntüyü değiştirmez. Işık mikroskopisinin biraz daha iyi olanları, optik hileler ile kontrastı daha keskin bir hale getirerek, hücre ve doku detaylarının daha kolay görünmesini sağlarlar.\nBaşka bir ışık mikroskopisi türü olan floresan mikroskopi, ışıyan yani ışığın bir dalga boyunu soğurarak bir başkasını yayan numunelerin görüntülenmesi için kullanılır. Floresan moleküller, ışığın bir dalga boyuyla uyarılır, yaydıkları diğer dalga boyu da toplanır ve görüntü elde etmek için kullanılır. Gözlemlemek istediğimiz hücre veya dokular, doğal olarak floresan değillerdir, bu sebeple de mikroskop altında incelenmeden önce, bu numunelerin floresan bir boya ya da etiketle işaretlenmeleri gerekir.\nMetnin başında gördüğünüz yapraktaki hücrelerin görüntüsü özel bir floresan mikroskopi çeşidi olan konfokal mikroskopi tarafından elde edilmiştir. Konfokal yani eşodaklı mikroskoplar, numunenin ince bir tabakasını uyarmak için lazer ışını kullanır ve yalnızca hedef tabakanın yaydığı ışığı toplayarak, çevredeki floresan moleküllerin enterferansını ortadan kaldırarak keskin görüntüler elde edilmesini sağlarlar4‍ .\nBazı ileri teknoloji ışık mikroskopisi türleri (yukarıda verdiğimiz örneklerin ötesinde) çok yüksek çözünürlüklü görüntü elde edilmesini sağlarlar. Fakat gözlemlemek istediğiniz şey neredeyse atomik boyuttaysa ve bunu çok yüksek bir çözünürlükte görmek istiyorsanız, başka bir tekniğe ihtiyacınız var demektir: elektron mikroskopisi.\nElektron mikroskoplarını ışık mikroskoplarından ayıran şey, görüntüyü ışığın değil, elektronların oluşturmasıdır. Elektronların dalga boyu görünür ışığın dalga boyundan çok daha küçük olduğu için, bu mikroskoplarla elde edilen görüntünün çözünürlüğü, ışık mikroskobunda elde edilen görüntününkinden çok daha yüksektir. Elektron mikroskopları sadece hücre ve dokuların değil, hücre içi ve moleküler düzeyde yapıların da gözlemlenebilmesini sağlar .\nElektron mikroskoplarının da bir kısıtlaması vardır. Gözlemlenecek numune elektron mikroskopisindeki vakuma yerleştirilmelidir. Bu da, elektron mikroskopisi ile canlı hücrelerin görüntüsünün elde edilemeyeceği anlamına gelir.\nGörsel hakları: Open Stax Biology. Haklar a: CDC/Armed Forces Institute of Pathology, Charles N. Farmer, Rocky Mountain Laboratories çalışmasının uyarlamasıdır; haklar b: NIAID, NIH'nin çalışmasının uyarlamasıdır; ölçekli çubuk grafiği verisi Matt Russell tarafından sağlanmıştır.\nSalmonella bakterilerinin yukarıdaki iki görüntüsünü karşılaştırdığınızda ışık mikroskobunda elde edilen görüntüde bakterileri mor noktacıklar şeklinde, elektron mikroskobunda elde edilen görüntüde ise bakterileri şekilleri, yüzey dokuları ve işgal etmeye çalıştıkları insan hücrelerinin detayları ile beraber net bir şekilde görebilirsiniz .\nGörsel hakları: Open Stax Biology. Evan Bench'in çalışmasının uyarlamasıdır. Elektron mikroskopisinin başlıca iki türü vardır. Taramalı elektron mikroskopisi (SEM), elektron demeti ile numunenin yüzeyini ileri geri tarayarak 3 boyutlu yüzeyin detaylı bir görüntüsünü oluşturur. Salmonella bakterisinin yukarıdaki (sağ taraftaki) görüntüsü, bu mikroskopi türü ile elde edilmiştir.\nGeçirimli elektron mikroskopisinde (TEM), numune, incelenmeden önce elmas kesme tekniği kullanılarak son derece ince kesitlere ayrılır, elektron demeti, numunenin yüzeyini taramak yerine bu kesitin içinden geçer5‍ . TEM genellikle hücre içi yapıların ayrıntılı görüntülerini elde etmek için kullanılır .\nYukarıdaki resimdeki gibi elektron mikroskopları ışık mikroskoplarına göre önemli ölçüde büyük ve pahalıdır. Bu sebeple, bu kadar iyi görüntü verdiklerine şaşmamak gerek!\nAçıklama ve Kaynaklar Açıklama: Bu makalenin uyarlandığı kaynak: “Studying cells, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 16/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Lathrop, K. Light microscopes. Ms. Lathrop’s science classes. http: //infohost. nmt. edu/~klathrop/Microscopes. htm. Silfies, J. S. , Schwartz, S. A. ve Davidson, M. W. (2013). The diffraction barrier in optical microscopy. Microscopy U. Alıntı yapılan kaynak: https: //www. microscopyu. com/articles/superresolution/diffractionbarrier. html. Super-resolution microscopy. (8 Ağustos 2015). Alıntı yapılan tarih kaynak: 9 Ağustos 2015, Wikipedia: https: //en. wikipedia. org/wiki/Super-resolution_microscopy. Paddock, S. W. , Fellers, T. J. ve Davidson, M. W. (2015). Confocal microscopy: Basic concepts. Microscopy U. Alıntı yapılan kaynak: http: //www. microscopyu. com/articles/confocal/confocalintrobasics. html. Transmission electron microscopy. (7 Mayıs 2016). Alıntı yapılan tarih ve kaynak: 29 Mayıs 2016, Wikipedia: https: //en. wikipedia. org/wiki/Transmission_electron_microscopy. Ek referanslar: Berestecky, John. (16 Ocak 2008). Microscopy. In Microbiology 140. Alıntı yapılan adres: http: //www2. hawaii. edu/~johnb/micro/m140/syllabus/week/handouts/m140, 2. 4. html. Blueford, J. R. (n. d. ). Classification of microscopes. In Microscopes. Alıntı yapılan adres: http: //www. msnucleus. org/membership/html/jh/biological/microscopes/lesson2/microscopes2c. html. Confocal microscopy. (16 Temmuz 2015). 9 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Confocal_microscopy. Davidson, M. W. (2015). Resolution. Microscopy U. Alıntı yapılan kaynak: http: //www. microscopyu. com/articles/formulas/formulasresolution. html. De Broglie wavelength. Hyper Physics. Alıntı yapılan kaynak: http: //hyperphysics. phy-astr. gsu. edu/hbase/quantum/debrog2. html. Fluorescence microscopy. (27 Temmuz 2015). 9 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Fluorescence_microscope. Lathrop, K. (n. d. ). Light microscopes. Ms. Lathrop’s science classes. http: //infohost. nmt. edu/~klathrop/Microscopes. htm. Optical microscope. (3 Ağustos 2015). 9 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Optical_microscope. Purves, W. K. , Sadava, D. , Orians, G. H. ve Heller, H. C. (2003). Microscopes are needed to visualize cells. Life: The science of biology (7. baskı, sayfa 63-64). Sunderland, MA: Sinauer Associates, Inc. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell structure. Biology (10. baskı, sayfa 59-87). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell Biology (10. baskı, sayfa 92-123). San Francisco, CA: Pearson. Silfies, J. S. , Schwartz, S. A. ve Davidson, M. W. (2013). The diffraction barrier in optical microscopy. Microscopy U. Alıntı yapılan adres: https: //www. microscopyu. com/articles/superresolution/diffractionbarrier. html. Super-resolution microscopy. (8 Ağustos 2015). 9 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Super-resolution_microscopy."
    },
    {
        "url": "https://tr.khanacademy.org/science/biology/structure-of-a-cell/prokaryotic-and-eukaryotic-cells/a/prokaryotic-cells",
        "title": "Prokaryot Hücreler",
        "contents": "Giriş\nBir dakikanızı ayırın ve kendinize bakın. Kaç tane organizma görüyorsunuz? İlk bakışta sadece bir tane gördüğünüzü düşünüyor olabilirsiniz: Kendinizi. Ancak daha yakından bakarsanız, derinizin üzerinde ya da sindirim yolunuzun içinde aslında birçok organizmanın yaşadığını görürsünüz. Mesela vücudunuzda yaklaşık 100 trilyon bakteri hücresine ev sahipliği yapıyorsunuz. Bunlar kendi insan hücrelerinizden sayıca 10 kat daha fazladır.\nBu, vücudunuzun aslında bir ekosistem olduğu anlamına gelir. Aynı zamanda, başlıca iki hücre tipine sahip olduğunuzu gösterir: prokaryot ve ökaryot hücreler.\nTüm hücreler bu iki kategoriden birine girer. Yalnızca tek hücreli olan bakteri ve arkeler, prokaryot (pro \"önce\", kary \"çekirdek\" anlamına gelir) sınıfına girerler. Hayvanlar, bitkiler, mantarlar ve protistalar ise ökaryot sınıfına girerler (sözcüğün Yunanca aslında kullanılan ve \"ö\" olarak okunan eu \"doğru, güzel\" anlamına gelir) ve ökaryot hücrelerden oluşmuşlardır. Yine de genellikle, biz insanların durumunda olduğu gibi, içlerinde dolaşan birkaç prokaryot arkadaşları da vardır. Bütün prokaryotlar tek hücreli midir? Kimden bahsettiğinize bağlı. Prokaryotlar, genel olarak tek hücreli organizmalardır. Ancak, bazı prokaryot hücre gruplarının çok hücreli organizmalara benzeyen bir yapılar oluşturacak şekilde düzenlenebildiklerine dair kanıtlar gittikçe artıyor. Bunun \"gerçek\" çok hücreli canlı olarak sayılabilir olup olmadığı ise bugünlerde araştırmacılar tarafından sıklıkla tartışılan bir konudur. Mesela, bazı siyanobakteri türleri uzun, aşağıdaki görselde de görebileceğiniz üzere life benzer bir zincir hâlini alırlar. Bu zincirlerde, hücreler bölünmeden sonra birbirlerine bağlı olarak kalıyorlar ve özgün hücresel karakterler ve işlevler kazanıyorlar. Zincirdeki bazı hücreler fotosentez (güneş enerjisi kullanarak şeker üretme) yapmak için özelleşmişlerdir. Aşağıdaki görselde görünenler zincirin büyük bir bölümünü oluşturan daha küçük ve daha koyu hücrelerdir. Diğerleri nitrojen bağlayarak atmosferi biyolojik olarak daha kullanılabilir bir biçime sokarlar. Aşağıdaki görselde, sadece bir tane azot bağlayan hücre gösterilmiş ve o da komşularından daha yuvarlak, daha parlak görünüyor. _Görsel hakları: \"Amanita phalloides, \" Archenzo (CC BY-SA 3. 0). Uyarlanmış görsel, CC BY-SA 3. 0 lisanslıdır. _\nProkaryot hücrelerin bölümleri (bileşenleri)\nBir hücrenin hücre olarak adlandırılabilmesi için prokaryot veya ökaryot olmasından bağımsız, bazı ana bölümlere (bileşenlere) sahip olması gerekir. Bütün hücreler şu dört temel bileşeni bulundururlar:\nHücre zarı hücrenin içindekileri, onu çevreleyen ortamdan ayıran ve en dışta bulunan katmandır. Sitoplazma hücrenin içindeki jöleye benzer yapıdaki sitozolu barındırır, ayrıca hücresel yapıları içinde bulundurur. Ökaryotlarda sitoplazma, çekirdeğin dışındaki ama hücre zarının içindeki kısım olarak tanımlanabilir. DNA hücrenin genetik materyalidir. Ribozomlar, hücrede protein sentezleyen organellerdir.\nBu benzerliklere rağmen, prokaryotlar ve ökaryotlar birçok önemli noktada birbirinden farklıdır. Prokaryotlar, çekirdeği ve zarla kaplı organelleri olmayan, basit ve tek hücreli organizmalardır. Ökaryot hücrelerle ilgili bir sonraki makalede çekirdekler ve organeller hakkında daha fazla şey konuşacağız fakat şimdilik aklımızda tutmamız gereken şey şu; Prokaryotlar hücre zarı duvarları tarafından bölünmezler ve tek hücrelidirler.\nProkaryotik DNA‍ 'ların büyük bir kısmı hücrenin merkezindeki nükleotit bölgesinde bulunur ve genellikle dairesel kromozom denilen tek büyük bir döngüden meydana gelirler. Prokaryotların nükleotiti ve sıklıkla görülen diğer özellikleri aşağıdaki bakteri kesitinde gösterilmiştir.\n_Görselin uyarlandığı kaynak: \"Prokaryot hücreler: Şekil 1\" Open Stax College, Biology, CC BY 3, 0_\nBakteriler biçim olarak birbirlerinden farklıdırlar; bu yüzden tüm bakteriler şekilde gösterilen özellikleri taşımazlar.\nFakat çoğu bakterinin etrafı peptidoglikan denen katı bir hücre duvarıyla sarılmıştır. Peptidoglikanlar, bağlı karbonhidratlar ve küçük proteinlerden oluşan polimerlerdir. Hücre duvarı bir kat daha koruma sağlayarak hücrenin yapısını korumaya yardım eder ve susuz kalmasına engel olur. Çoğu bakterinin en dışında karbonhidratlardan oluşan kapsül adında bir katman bulunur. Kapsül yapışkandır ve böylece hücrelerin etrafındaki yüzeylere yapışmasına yardım eder.\nBazı bakterilerin hücre yüzeyinde özelleşmiş yapıları vardır. Bu yapılar onların hareket etmesine, yüzeylere yapışmasına hatta diğer bakterilerle genetik maddelerini değiştirmesine yardım eder. Örneğin, şekli gibi adı da kamçı olan yapılar, bakterinin hareket etmesine yardımcı olan motor görevi görürler.\nSaç gibi bir yapıda olan fimbrialar sayısızdır ve konak hücrelere ve diğer yüzeylere bir bağlantı görevi görürler. Bakteriler çubuk şeklinde, pilus adı verilen yapılar halinde de görülebilir ve farklı türleri olabilir. Örneğin, bazı pilus türleri bir bakterinin DNA‍ moleküllerinin başka bir bakteriye taşınmasını sağlar. Bazı pilus türleri ise bakterinin hareket etmesi için bir lokomotif görevi görür. Fimbrialar, pilus olarak kabul edilebilir mi? Fimbrianın pilusun bir türü olarak sayıldığını duymuş olabilirsiniz. Bazı kaynaklar onlara \"sıradan piluslar\" ya da \"tutunma pilusları\" diyebilir. 1‍ Bu iki isim de (fimbria ve pilus), bilim insanları tarafından bakteri hücrelerinin yüzeyindeki çıkıntıları tanımlamak için kullanılmıştır. Fimbria terimi, en doğru şekilde, hücrenin yüzeyinde, çok sayıda olan, nispeten kısa ve yüzeye tutunmayı sağlayan çıkıntılar anlamına gelirken pilus terimi daha az sayıda olan, daha uzun ve daha fazla özelleşmiş, hücre yüzeyindeki çıkıntılar anlamına gelmektedir. Biz de, makalemizde bu iki terimin bu anlamlarını kullanıyoruz.\nArkeler de bu yüzey özelliklerinin çoğuna sahip olabilirler. Fakat arkelerin sahip olduğu yüzey özellikleri bakterilerinkinden daha farklıdır. Örneğin, arkenin de karbonhidrat ve protein içerikli bir hücre duvarı vardır ama peptidoglikan yapılı değildir.\nHücre boyutu\nSıradan prokaryot hücreler 0, 1 ile 5, 0 mikrometre (μm) çapındadır ve genellikle 10 ile 100 μm çapında olan ökaryot hücrelerden küçüktürler.\nAşağıdaki şemada, moleküllere ve organizmalara ek olarak prokaryot, bakteri, ökaryot, bitki ve hayvan hücrelerinin boyutları logaritmik bir ölçüde gösterilmiştir. Logaritmik ölçüde her bir birimdeki artış, hücrenin büyüklüğünün de 10 kat artması demektir. Yani burada büyük farklar söz konusu!\n_Görselin uyarlandığı kaynak: \"Prokaryot hücreler: Şekil 2\", Open Stax College, Biology, CC BY 3, 0_\nŞimdi de tek hücreli bir deniz yosunu olan Caulerpa'yı ele alalım. Hücrelerin, ökaryot veya prokaryot olmasına bakmaksızın oldukça küçük kalması gerekir. Peki neden böyle olmak zorunda? Çünkü hücre büyüdükçe; çevresinden yaşamı için gerekli maddeleri edinebilmesi çok daha zorlaşır. Bunun nasıl işlediğini anlamak için bir hücrenin yüzey alanı - hacim ilişkisini inceleyelim.\nDaha kolay anlayabilmek için işi basitleştirelim. Diyelim elimizde küp şeklinde bir hücre var. Aslına bakarsanız, küp şeklinde bitki hücreleri olduğunu da hemen eklemek isterim! Eğer küpün kenarlarından birinin uzunluğuna l‍ dersek, tüm küpün yüzey alanı 6l2‍ , hacmi ise l3‍ olur. Bu demektir ki l‍ büyüdükçe küpün yüzey alanı da büyüyecektir; çünkü hesaplamayı yaparken l‍ 'nin karesini alıyoruz. Ancak hacim çok daha hızlı bir artış gösterecektir çünkü hacim l‍ 'nin küpüyle doğru orantılıdır.\nBu nedenle hücre büyüdükçe yüzey alanı-hacim oranı düşer. Örneğin, solda gösterilen küp şeklindeki hücrenin hacmi 1 mm3‍ ve yüzey alanı 6 mm2‍ dir. Yani yüzey alanı-hacim oranı altıya birdir. Buna karşılık, sağda gösterilen küp şeklindeki hücrenin hacmi 8 mm3‍ ve yüzey alanı 24 mm2‍ iken, yüzey alanı-hacim oranı ise üçte birdir.\n_Görselin uyarlandığı kaynak: \"Prokaryot hücreler: Şekil 3\", Open Stax College, Biology, CC BY 3, 0_\nYüzey alanı-hacim oranı, hücre zarı, hücrenin çevreyle arasında olan ara yüzey olduğu için önemlidir. Eğer hücrenin besine ihtiyacı olursa ya da dışarıya atık atması gerekirse bunların öncelikle hücre zarından geçmesi gerekir.\nHücre zarının her bir parçası belirli bir zaman aralığında, yalnızca belirli miktarda maddeyi içinden geçirebilir çünkü içindeki kanal sayısı sınırlıdır. Eğer hücre çok fazla büyürse hücrenin artan metabolik faaliyetlerine karşılık hücre zarı, çevresiyle artan bu metabolik faaliyetleri (hacim, küp fonksiyonu) karşılayabilecek ölçüde alışveriş yapabilme kapasitesine (yüzey alanı, kare fonksiyonu) sahip olamaz.\nYüzey alanı-hacim problemi, büyük boyuttaki hücrelerde görülen zorluklardan sadece bir tanesidir. Aynı zamanda, hücre büyüdükçe içerisinde madde taşınması daha uzun süre alır. Bu hususlar hücrenin büyüklüğü için bir üst sınır oluşturur. Fakat bu üst sınır, yapısal ve metabolik özellikleri sayesinde ökaryot hücrelerde prokaryot hücrelere göre daha yüksek olabiliyor. Bu konuyu bir sonraki bölümde işleyeceğiz.\nBazı hücreler ise yüzey alanı-hacim probleminden kaçabilmek için birtakım geometrik hileler kullanabiliyor. Örneğin, bazı hücreler uzun ince olabiliyor veya yüzeyinde bir çok çıkıntı bulundurabiliyor. Böylece yüzey alanı hacme kıyasla artıyor. 2‍\nAçıklama ve KaynaklarÖzellik Bu makalenin uyarlandığı kaynak: “Prokaryotic cells, ” Open Stax College, Biology CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 17/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar Telford, John L. , Michèle A. Barocchi, Immaculada Margarit, Rino Rappuoli, and Guido Grandi. \"Pili in Gram-positive Pathogens. \" Nature Reviews Microbiology Nat Rev Micro 4, no. 7 (2006): 509-19. http: //dx. doi. org/10, 1038/nrmicro1443. https: //med. uth. edu/mmg/files/2014/12/Ton-That_Telford_012215. pdf 'ten alınmıştır. Reece, J. B. , L. A. Urry, M. L. Cain, S. A. Wasserman, P. V. Minorsky, and R. B. Jackson, \"A tour of the cell, \" in Campbell biology, 10th ed. (San Francisco, CA: Pearson, 2011), 98. Ek referanslar\"Bacteria - pili. \" Cronodon Museum. http: //cronodon. com/Bio Tech/Bacteria_pili. html. \"Caulerpa. \" Wikipedia. 1 Aralık 2014. Alıntı yapılan tarih: 9 Ağustos 2015. https: //en. wikipedia. org/wiki/Caulerpa. Esko, J. D. , T. L. Doering ve C. R. H. Raetz. \"Eubacteria and Archaea. \" Essentials of Glycobiology, editörler A. Varki, R. D. Cummings, J. D. Esko, H. H. Freeze, P. Stanley, C. R. Bertozzi, G. W. Hart ve M. E. Etzler. Cold Spring Harbor, NY: Cold Spring Harbor Laboratory Press. \"Eukaryotic cells. \" Scitable. 2014. http: //www. nature. com/scitable/topicpage/eukaryotic-cells-14023963. Jarrell, K. F. , D. J. Van Dyke ve J. Wu. \"Archael flagella and pili. \" Pili and flagella: Current research and future trends, editör K. F. Jarrell, 215-234. Norfolk, UK: Caister Academic Press, 2009. Kaiser, G. E. \"Cellular organization: prokaryotic and eukaryotic cells. \" Dr. Kaiser’in mikrobiyoloji dersi (BIOL 230). Nisan 2014. http: //faculty. ccbcmd. edu/courses/bio141/lecguide/unit1/proeu/proeu. html. \"Pilus. \" Wikipedia. 7 Mart 2015. Alıntı yapılan tarih: 9 Ağustos 2015. https: //en. wikipedia. org/wiki/Pilus. Raven, P. H. , G. B. Johnson, K. A. Mason, J. B. Losos ve S. R. Singer. \"Cell structure. \" Biology, 59-87. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"A tour of the cell. \" Campbell biology , 92-123. 10. baskı San Francisco, CA: Pearson, 2011. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Structural and functional adaptations contribute to prokaryotic success, 92-123. 10. baskı San Francisco, CA: Pearson, 2011. Surface-area-to-volume ratio. (1 Ağustos 2015). 9 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Surface-area-to-volume_ratio. Todar, K. \"Structure and function of bacterial cells. \" Todar'ın bakteriyoloji konulu çevrimiçi ders kitabı. 2012. http: //textbookofbacteriology. net/structure_3. html."
    },
    {
        "url": "https://tr.khanacademy.org/science/biology/structure-of-a-cell/prokaryotic-and-eukaryotic-cells/a/plasma-membrane-and-cytoplasm",
        "title": "Hücre Zarı ve Sitoplazma",
        "contents": "Giriş\nHücre nedir? Hücrenin bir bakıma, yapışkan madde ile dolu bir torba olduğunu söyleyebiliriz. Hücrenin dış sınırı olan hücre zarını torbaya, sitoplazmayı ise yapışkan maddeye benzetebiliriz.\nElbette hücre, yapışkan madde dolu bir torbadan çok daha fazlasıdır. Hücre karmaşıktır, iyi düzenlenmiştir ve yaşayan tüm canlıların temel yapı birimidir. Ayrıca hücre zarı ve sitoplazma da oldukça gelişmiş yapılardır.\nHücre zarı hassastır, yağ ve proteinlerden oluşmuş iki katmanlı bir yapıdır ve hücrenin içine neyin girebileceğini ve hücreden neyin dışarı çıkabileceğini kontrol eder. Benzer bir şekilde, ökaryot bir hücrenin sitoplazması yalnızca sitozolden (sudan, iyonlardan ve makromoleküllerden oluşan jel benzeri bir madde) ibaret değildir. Aynı zamanda içinde, organelleri ve hücre iskeletini oluşturan yapısal proteinleri barındırır.\nBu makalede, hücre zarını ve sitoplazmayı daha yakından inceleyeceğiz.\nÖkaryot ve prokaryot hücrelerin hepsi, çift katmanlı yağ tabakasından oluşmuş ve hücrenin içindekileri, onu çevreleyen ortamdan ayıran bir hücre zarına sahiptir. Çift katmanlı yağ tabakası, özelleşmiş lipitler olan fosfolipitlerden oluşmuştur.\nFosfolipit, hidrofil (suyu seven) bir adet fosfat başıyla birlikte; iki adet hidrofob (suyu sevmeyen) yağ asidi kuyruğundan oluşur. Fosfolipitler hidrofil başları dışarıya, hidrofob kuyrukları ise içeriye bakacak ve çift katmanlı olacak şekilde kendisini anlık olarak düzenler. Herhangi bir enerji kaynağı gözetmeksizin kendiliğinden düzenlenen bu çift katmanlı yapıya fosfolipit çift tabakası denir ve bu yapı birçok biyolojik zarda bulunur. Fosfolipide yakından bir bakış_Görsel hakları: \"Lipids: Figure 8\" by Open Stax College, Biology, CC BY 3. 0_\nAşağıda gösterildiği gibi, proteinler hücre zarının önemli bileşenlerindendir. Kanal veya sinyal reseptörü olarak görev yapan bazıları, zarın içine gömülmüşken bazıları ise yalnızca kenarlara tutunmakla kalmıştır. Kolesterol gibi farklı yağ çeşitleri de hücre zarının yapısında bulunabilir ve zarın akışkanlığını etkiler.\nGörselin uyarlandığı kaynak: Open Stax Biology\nHücre zarı, bir hücrenin içi ve dışı arasındaki sınırdır. Şeker, aminoasit, iyon ve su gibi birçok molekülün hücrenin içine veya dışına geçişini kontrol eder. Bu moleküllerin zardan ne kadar kolaylıkla geçebileceği, boyutlarına ve polaritelerine bağlıdır. Oksijen gibi bazı küçük ve polar olmayan moleküller, hücre zarının fosfolipit bölümünden doğrudan geçebilirler. Daha büyük ve daha polar olan aminoasit gibi hidrofil moleküller ise hücre zarını, protein kanallarını izleyerek geçmek zorundadır. Bu da çoğunlukla hücrenin kendisi tarafından düzenlenen bir süreçtir. Hücresel taşıma ile ilgili daha fazla bilgi edinmek için hücre zarları ve taşıma bölümünü inceleyebilirsiniz.\nHücre zarının yüzey alanı, hücre ile dış çevresi arasındaki madde alışverişini kısıtlar. Bazı hücreler atıkların ve besinlerin alışverişi konusunda özelleşmiştir ve hücre zarının alanını genişletebilecek düzenleyici özelliklere sahiptir. Örneğin, bazı besin emici hücrelerin zarları katlanarak mikrovillus denilen parmak benzeri çıkıntılar oluşturmuştur. Mikrovillusa sahip hücreler, besin emilimini gerçekleştiren ince bağırsağın iç yüzeyini kaplarlar. Mikrovillus, hücre zarının yüzey alanını arttırır ve bunun sayesinde bağırsak hücrelerinin emilim kapasitesi en üst düzeye çıkar. Mikrovillus ve çölyak hastalığıÇölyak hastalığına sahip insanlar, buğday, arpa ve çavdarda bulunan bir protein olan glutene karşı bağışıklık tepkisi gösterirler. Bu bağışıklık tepkisi ince bağırsağın içinde bulunan mikrovillusları hasara uğratır. Bu hasar nedeniyle bağırsak hücreleri besin emilimini normal olarak gerçekleştiremezler. Bu da beslenme bozukluğuna, kramplara ve ishale neden olur. Ancak glutensiz bir diyet bağırsak hücrelerinin sağlıklı kalmasını ve yapısının bozulmamasını sağlayarak bağışıklık tepkisinin oluşmasını engelleyebilir.\nGörsel hakları: Open Stax Biology. Mikrografik Louisa Howard'ın çalışmasının uyarlamasıdır.\nSitoplazma\nHücrenin sitoplazma adı verilen bölümü, ökaryot ve prokaryotlarda biraz farklılık gösterir. Çekirdeğe sahip olan ökaryot hücrelerde, sitoplazma, hücre zarı ve çekirdek zarı arasında kalan her şeye denir. Çekirdeğe sahip olmayan prokaryotlarda ise sitoplazma hücre zarının iç kısmında bulunan her şeye denir.\nSitoplazmanın ana bileşenlerinden biri prokaryot ve ökaryot hücrelerin her birinde bulunan jele benzer yapıdaki sitozoldür. Sitozol iyonlar, küçük moleküller ve makromoleküller içeren su bazlı bir çözeltidir. Ökaryotlarda sitoplazma, sitozolde bulunan zara bağımlı organelleri de içerir. Hücreye destek sağlayan ve ona şekil veren, ipçiklerden oluşmuş bir ağ olan hücre iskeleti de, sitoplazmanın bir parçasıdır ve hücresel bileşenleri düzenlemeye yardımcı olur.\nSitozol çoğunlukla sudan oluşuyor olsa bile içinde barındırdığı proteinlerden dolayı yarı katı, jele benzer bir yapısı vardır. Sitozol; glikoz, bazı basit şekerler, polisakkaritler, amino asitler, nükleik asitler ve yağ asitleri de dahil olmak üzere birçok makromolekülü ve daha ufak organik molekülleri de içerir. Ayrıca sodyum, potasyum, kalsiyum iyonları ve diğer elementler de sitozolün içinde bulunabilirler. Protein sentezi de dahil olmak üzere bir çok metabolizma tepkimesi hücrenin bu kısmında meydana gelir.\nAçıklama ve KaynaklarÖzellik Bu makalenin uyarlandığı kaynak: “Eukaryotic cells, ” Open Stax College, Biology CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 18/Biology. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar Cooper, G. M. \"Structure of the plasma membrane. \" The cell: A molecular approach. 2. baskı Sunderland, MA: Sinauer Associates, 2000. http: //www. ncbi. nlm. nih. gov/books/NBK9898/. \"Cytoplasm. \" Scitable. 2014. http: //www. nature. com/scitable/definition/cytoplasm-280. Kaiser, G. E. \"The Prokaryotic Cell: Bacteria. \" Web'de BIOL 230 Dersi. Mart 2014. http: //faculty. ccbcmd. edu/courses/bio141/lecguide/unit1/prostruct/procyto. html. Open Stax College, Biology. \"Components and Structure. \" Open Stax CNX. Son güncelleme: 27 Mayıs 2016. http: //cnx. org/contents/GFy_h8cu@10, 53: QOGUelq L@9/Components-and-Structure. Raven, P. H. , G. B. Johnson, K. A. Mason, J. B. Losos ve S. R. Singer. \"All cells exhibit basic structural similarities. \" Biology, 62-63. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson, R. B. \"A tour of the cell. \" Campbell Biology, 92-123. 10. baskı San Francisco, CA: Pearson, 2011. Tobin, A. J. ve J. Dusheck. \"The cytosol is the cytoplasm that lies outside the organelles. \" Asking about life, 71. 3. baskı Belmont, CA: Thomson Learning. 2005."
    },
    {
        "url": "https://tr.khanacademy.org/science/biology/structure-of-a-cell/prokaryotic-and-eukaryotic-cells/a/nucleus-and-ribosomes",
        "title": "Hücre Çekirdeği ve Ribozomlar",
        "contents": "Giriş\nElinizde çok önemli bir bilginin olduğunu düşünün ve bu bilginin de bir plan olduğunu varsayın. Elinizdeki plan bir evin, arabanın veya çok gizli bir savaş uçağının planı değil; bütün bir organizmanın yani sizin planınız! Bu plan, yalnızca nasıl bir araya geldiğinizi değil, aynı zamanda her hücrenin vücudunuzun çalışması için dakika dakika ne yapması gerektiğini de bütün detaylarıyla anlatıyor.\nKulağa önemli bir bilgi gibi geliyor, değil mi? Bu önemli bilgiyi muhtemelen göz kulak olabilmeniz kolay olacağı, korunumlu bir cüzdan gibi güvenli bir yerde saklamak isteyeceksinizdir. Ökaryot hücreler de sizin gibi düşünmüş olacak ki genetik materyalini çekirdek adı verilen zarla kaplı bir kutuda saklıyorlar.\nÇekirdeği hiçbir zaman terk etmeyen ökaryotik DNA, RNA moleküllerine aktarılır (kopyalanır) ve çekirdeğin dışına ancak bu şekilde çıkabilir. Bazı RNAlar sitozolde (hücre sıvısı) ribozom adı verilen bir yapıyla bağlantı kurar ve buradan protein sentezini yönlendirir. (Diğer RNAlar ise ribozomun yapısında görev alarak veya gen etkinliklerini düzenleyerek hücrede önemli roller oynar. ) Bu bölümde çekirdeğin ve ribozomların yapısını daha ayrıntılı bir şekilde ele alacağız.\nBütün hücrelerin tek bir çekirdeği mi vardır? Çoğu hücrede bir tane çekirdek bulunur fakat bu konuda istisna olan bazı hücre türleri de vardır. Örneğin, biseps ve kuadrisepsleri oluşturan iskelet kası hücreleri çok çekirdeklidir. Bu kadar çekirdek nasıl bir araya geliyor? Gelişme sürecinde birden fazla öncü hücre birleşerek bir kas hücresini oluşturuyorlar. Her birinden birer tane çekirdek eklenmesiyle son hücrede birden fazla çekirdek oluşuyor.\nÇekirdek\nÇekirdek (nükleus) hücrenin genetik materyaline (DNA) ev sahipliği yapar ve ribozomlar (protein sentezini sağlayan hücre makineleri) bu bölgede sentezlenirler. Kromatin (proteinlerin etrafına sarılan DNA) çekirdekte nükleoplazma adı verilen jele benzer bir yapıda depolanır.\nNükleoplazmanın etrafında dış ve iç duvar olmak üzere iki tabakadan oluşan çekirdek zarı bulunur. Bu tabakaların her biri, uçları içe doğru olan ve fosfolipit çift tabaka olarak adlandırılan tabakalardan meydana gelir. Hücre zarının iki tabakası arasında ince bir boşluk vardır ve bu boşluk doğrudan zarla çevrili bir başka organel olan endoplazmik retikulumun iç kısmına bağlıdır.\nHücre gözenekleri maddelerin hücreye girmesini veya hücreden çıkmasını sağlayan küçük kanallardır. Çekirdek zarının üzerinde bulunan bu kanallardan her biri bir protein dizisiyle kaplanmıştır. Nükleer gözenek kompleksi adı verilen bu protein dizileri hücreye giren ve çıkan molekülleri kontrol ederler.\nBir çekirdeğin mikroskop görüntüsünü incelediğinizde (hücreyi görüntülemek için kullanılan boya türüne bağlı olarak) bu hücrenin içinde siyah bir nokta olduğunu görürsünüz. Çekirdekçik olarak adlandırılan koyu renkli bu bölge, ribozomların toplandığı bölgedir.\nGörsel hakları: Open Stax Biology.\nRibozomlar nasıl meydana gelirler? Bazı kromozomların yapısında ribozomal RNA'yı kodlayan bölgeler bulunur. Ribozomal RNA, proteinlerle bir araya gelerek ribozom üreten yapısal bir RNA türüdür. Yeni ribozomal RNA proteinlerle çekirdekte birleşerek ribozoma ait alt birimler oluşturur. yeni üretilen alt birimler çekirdek gözenekleri sayesinde sitoplazmaya taşınır ve görevlerini gerçekleştirmeye başlar.\nBazı hücrelerin çekirdeklerinde birden fazla çekirdekçik vardır. Örneğin; bazı fare hücrelerinde 6‍ tane çekirdekçik bulunur1‍ . Hücrelerinde çekirdek bulunmayan prokaryotlarda çekirdekçik de bulunmaz ve bu hücreler ribozomlarını sitozolde üretirler.\nÇekirdekçiğin kanserle ne tür bir ilgisi vardır? Kanser durumunda, hücreler kontrolsüz ve aşırı bir şekilde bölünerek tümör oluştururlar. Daha büyük boyutta ve daha fazla hareket halinde olan çekirdekçik birçok kanserli tümörde görülür. Bu daha büyük boyuttaki tümör hücreleri daha zararlıdır ve böylece kanserin yok edilmesini zorlaştırırlar. Bu yüzden kanserin seyri öngörüldüğünde kötü olarak ilişkilendirilirler. Kanser hücrelerinin, daha büyük çekirdekçiğe sahip olması, bu hücrelerin daha hızlı bölünmelerine destek oluyor olabilir. 2, 3‍ .\nKromozomlar ve DNA\nArtık çekirdekçiğin yapısıyla ilgili temel bir bilgiye sahip olduğumuza göre bu yapının içinde bulunan genetik bilgiyi (DNA) daha yakından inceleyebiliriz. Organizmaların çoğunun DNA'sı bir ya da birden fazla kromozomdan meydana gelmektedir; her biri DNA'ya ait uzun bir iplik niteliği taşıyan bu kromozomlar çok farklı genler taşıyabilir.\nDNA prokaryotlarda genellikle sarmal bir yapıda bulunurken; ökaryot hücrelerin DNA'ları genellikle düz bir yapıdadır. Her ökarot türünün vücudundaki hücrelerde yer alan çekirdekte belli sayıda kromozom bulunmaktadır. Örneğin; normal bir insan hücresinde 46‍ kromozom bulunurken meyve sineği hücrelerinde 8‍ kromozom bulunur.\nKromozomlar yalnızca hücre bölünmeye hazırlanırken belirgin yapılar olarak görünebilirler. Hücre büyüme ve geliştirme fazındayken kromozomlar çözülmüş ve düzensiz bir halde bulunan ipliksi yapılar halindedirler. DNA bu şekildeyken, enzimler DNA'ya ulaşabilir, DNA'yı RNA'ya aktarabilir ve bu şekilde de genetik bilginin kullanılması sağlanmış olur.\nDNA'nın gevşek veya sıkı yapıda olmasına bakılmaksızın, kromozomların DNA iplikleri yapısal proteinlere (aşağıda gösterilen protein ailesi gibi) bağlıdır. DNA bağıntılı proteinler hem DNA'yı düzenler ve DNA'nın çekirdeğe girmesini sağlar hem de hangi genin aktif hangi genin pasif olduğuna karar verilmesine yardımcı olurlar. DNA ve yardımcı yapısal proteinler tarafından oluşturulan yapı kromatin olarak bilinir. DNA, kromatin ve kromozomlarla ilgili daha fazla bilgi almak isterseniz DNA ve kromozomlar makalesine göz atabilirsiniz.\nGörsel hakları: Open Stax Biology. Sağdaki görsel NIH'nin çalışmasının uyarlamasıdır; ölçekli çubuk grafiği Matt Russell tarafından yapılmıştır.\nDNA düzenlemesinin ne kadar önemli olduğunu anlatmak için şöyle bir örnek kullanabiliriz; normal bir insan hücresindeki DNA düz bir çizgi olarak uzatıldığında yaklaşık 2‍ metrelik bir uzunluğa sahip olur. Bu 2‍ metrelik DNA, 0, 006‍ mm çapındaki küçük çekirdeklerden oluşur. Bu da ''geometrik olarak düzgün bir şekilde yapıldığını varsayarak, 40‍ km (24‍ mil) uzunluğa sahip çok ince bir ipliğin, bir tenis topunun içine sığdırılmasına\" benzetilebilir4‍ !\nYukarıda da belirtildiği gibi ribozomlar, protein sentezleyen moleküler makinelerdir. Ribozomlar RNA'dan ve proteinlerden meydana gelir ve her bir ribozom iki ayrı RNA-protein yapısından (küçük ve büyük alt birimler) oluşur. Büyük alt birim küçük alt birimin üstünde yer alır ve bu iki alt birimin arasında bir RNA tabakası bulunur. Bu anlamda, ribozomun, üzerinde yumuşak bir ekmek olan ve bir RNA köftesinin de içinden geçtiği bir hamburger olduğu düşünülebilir.\nÖkaryot hücrelerdeki ribozomlar, protein sentezine yönelik emirleri çekirdekten alırlar. DNA parçaları (genler) da mesajcı RNAlar (m RNAlar) üretmek için yine çekirdekte kopyalanırlar. m RNA ribozoma taşınır ve ribozom m RNA'nın sahip olduğu bilgiyi belli bir aminoasit sırası kullanarak protein üretir. Bu işleme translasyon denir. Prokaryotlarda çekirdek bulunmadığı için m RNAlar sitoplazmada kopyalanır ve aktarımları ribozomlar tarafından sağlanır.\nGörsel hakları: Open Stax Biology. Ökaryot ribozomlar sitoplazmada serbest olarak dolaşabilir; endoplazmik retikuluma veya çekirdek zarının dışına yapışık bir halde durabilirler. (Bağlı ribozomlar bu makalenin en başında yer alan tabloda kırmızı noktalarla gösterilmiştir. Bağlı ribozomlara sahip olan endoplazmik retikulum granüllü endoplazmik retikulum denir. )\nProtein sentezi bütün hücreler için gerekli bir işlev olduğu için hem bakteri gibi prokaryot hücreler hem de çok hücreli organizmalarda bulunan neredeyse bütün hücre türlerinde ribozom bulunur fakat protein üretme konusunda uzmanlaşan ökaryotik hücrelerdeki ribozom sayısı çok daha fazladır. Örneğin; pankreas büyük miktarlarda sindirim enzimi üretmekle ve salgılamakla sorumlu olduğundan, bu enzimleri meydana getiren pankreas hücrelerindeki ribozom sayısı, oldukça fazladır.\nSon bir gerçek: Ribozomun ne kadar önemli olduğunu göstermek üzere 3 araştırmacı, x ışını kristalografisi tekniği kullanarak ribozomun yapısının ve hareketlerinin ayrıntılı bir haritasını çıkardı. Bu sayede 2009'daki Nobel Kimya Ödülü'nün sahipleri oldular.\nAçıklama ve Kaynaklar Açıklama: Bu makalenin uyarlandığı kaynak: “Eukaryotic cells, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 18/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Shea, J. R. ve Leblond, C. P. (2005). Number of nucleoli in various cell types of the mouse. Journal of Morphology, 119(4), 425-433. http: //dx. doi. org/10, 1002/jmor. 1051190404. Derenzini, M. , Montanaro, L. ve Treré, D. (2008). What the nucleolus says to a tumour pathologist. Histopathology, 54(6), 753-762. http: //dx. doi. org/10, 1111/j. 1365-2559, 2008. 03168. x. Montanaro, L. , Treré, D. ve Derenzini, M. (2008). Nucleolus, ribosomes, and cancer. Am. J. Pathol. , 173(2), 301-310. http: //dx. doi. org/10, 2353/ajpath. 2008, 070752. Alberts, B. Johnson, A. , Lewis, J. , Raff, M. Roberts, K. ve Walter, P. (2002). Chromosomal DNA and its packaging in the chromatin fiber. Molecular biology of the cell (4. baskı). New York, NY: Garland Science. Alıntı yapılan adres: http: //www. ncbi. nlm. nih. gov/books/NBK26834/. The Nobel prize in chemistry 2009 - Press release. (2014). Nobelprize. org. Alıntı yapılan adres: http: //www. nobelprize. org/nobel_prizes/chemistry/laureates/2009/press. html. Ek referanslar: Chromosome. (29 Temmuz 2015). 9 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Chromosome. Cooper, G. M. ve Husman, R. E. (2004). Protein sorting and transport. The cell: a molecular approach (3. baskı, sayfa 355-97). Washington, D. C. : ASM Press."
    },
    {
        "url": "https://tr.khanacademy.org/science/biology/structure-of-a-cell/tour-of-organelles/a/the-endomembrane-system",
        "title": "İç Zar (Endomembran) Sistemi",
        "contents": "Giriş\nŞimdi, bir pankreas hücresi olduğunuzu hayal edelim. Sizin göreviniz, ince bağırsağa doğru yolculuk eden ve besinlerin sindirilmesinde görevli olan sindirim enzimlerini salgılamak. Bu işi gerçekleştirmek için, bu enzimleri hücrenin içinde sentezlendikleri yerden alıp hücre dışında etki edecekleri yere taşımanız gerekir.\nBunun gerçekleşmesini nasıl sağlayacaksınız? Kargo servisini bile aramayı düşündüğünüz bir anlık panik sürecinin ardından, bir iç zar (endomembran) sistemine sahip olduğunuz aklınıza gelir ve rahatlarsınız.\nHücre iç zar sistemi nedir?\nİç zar sistemi (endo- = “iç kısım”) ökaryot hücrelerde, proteinleri ve yağları değiştirme, paketleme ve taşıma görevlerini birlikte çalışarak gerçekleştiren zarlar ve organeller grubudur. İç zar sistemi, önceden bahsettiğimiz çekirdek zarı ve lizozomun dışında, birazdan ele alacağımız endoplazmik retikulum ve golgi cisimciği gibi birçok organeli içerir.\nTeknik olarak hücrenin içinde yer almasa da, hücre zarı da iç zar sisteminin bir parçasıdır. Birazdan göreceğimiz gibi, hücre zarı, iç zar sisteminin diğer organelleri ile etkileşim içindedir ve salgılanan proteinlerin (giriş bölümündeki pankreas enzimleri örneğinde olduğu gibi) hüce dışına atıldığı yerdir. Önemli bir not olarak, iç zar sisteminin mitokondri, kloroplast ve peroksizomları kapsamadığını söyleyebiliriz.\nŞimdi, iç zar sistemine dahil olan bölümleri ve bunların, protein ve yağların taşınmasında nasıl rol aldıklarını daha ayrıntılı bir şekilde inceleyelim.\nEndoplazmik retikulum\nEndoplazmik Retikulum (ER), proteinlerin modifikasyonunda ve yağ sentezinde ana rol oynar. Zarsı ağ yapısındaki tübül ve yassı keseciklerden oluşur. Bu tubüllerin ve keseciklerin içleri oyuktur ve burada bulunan boşluğa lümen adı verilir.\nGranüllü Endoplazmik Retikulum\nGranüllü endoplazmik retikulum (granüllü ER) ismini, sitoplazma yüzeyine bağlı bulunan çıkıntılı ribozomlardan alır. Ribozomlar, protein üretirlerken, yeni oluşan protein zincirlerini lümene doğru yönlendirirler. Bazıları ER boşluğuna aktarılıp burada yüzerken, bazıları ise endoplazmik retikulumun zarına bağlıdır.\nProteinler, ER'nin içinde, birbiri üstüne katlanarak; karbonhidrat yan zincirlerinin bağlanması gibi bazı modifikasyonlara uğrarlar. Modifikasyona uğramış bu proteinler, ER veya başka organellerin hücre zarının yapısına katılır veya hücre tarafından dışarıya salgılanır.\nModifikasyona uğramış bu proteinler, ER içinde kalmayacaklarsa, veziküller veya başka bir deyişle madde taşınmasında görevli olan küçük ve zardan yapılmış keselerin içinde paketlenir ve golgi cisimciğine gönderilir. Granüllü ER, aynı zamanda diğer hücre zarları için de fosfolipitler üretir. Veziküllerin oluşmasıyla bu fosfolipitler diğer hücrelere aktarılır.\n_Görsel hakları: solda, \"İç zar sistemi ve proteinler: Şekil 2, \" Open Stax College, Biology (CC BY 3, 0), Lousia Howard'ın çalışmasının uyarlaması; sağda, uyarlama \"Hayvan hücresinin yapısı, \" Mariana Ruiz (genel kullanıma açık). _\nGranüllü ER, hücreden salgılanacak olan proteinleri modifikasyona (değişime) uğratmaya yardımcı olduğundan; karaciğer hücreleri gibi görevi fazla miktarda enzim ve protein salgılamak olan hücreler, çok miktarda granüllü ER’ye sahiptirler.\nGranülsüz Endoplazmik Retikulum\nGranülsüz endoplazmik retikulum (granülsüz ER), granüllü ER’nin devamında yer alır fakat sitoplazmik yüzeyindeki ribozom sayısı çok daha azdır veya hiç yoktur. Granülsüz ER’nin görevleri arasında:\nKarbonhidrat, yağ ve steroid hormonlarının senteziİlaçların ve zehirlerin detoksifikasyonu (zehrinin alınması)Kalsiyum iyonlarının depolanması, bulunur.\nKas hücrelerinde, granülsüz ER’nin özel bir türü olan sarkoplazmik retikulum, kas liflerinin düzenli olarak kasılması için gerekli olan kalsiyum iyonlarının depolanmasından sorumludur.\nGranüllü ER’nin içinde bulunan küçük “granülsüz” ER parçaları da vardır. Bu parçalar, granüllü ER’den tomurcuklanan veziküller için çıkış yeridir ve transisyonel endoplazmik retikulum olarak adlandırılırlar1‍ .\nGolgi Cisimciği\nVeziküller endoplazmik retikulumdan tomurcuklanarak ayrılınca nereye giderler? Son duraklarına uğramadan önce taşıyıcı veziküllerinin içindeki yağların ve proteinlerin sınıflandırılması, paketlenmesi ve etiketlenmesi gerekir, böylece doğru yolu bulabilirler. Bu sınıflandırma, paketleme, etiketleme ve dağıtım işlemleri, yassı zar disklerinden meydana gelen bir organel olan Golgi cisimciğinde (Golgi aygıtı) meydana gelir.\n_Görsel hakları: \"İç zar sistemi ve proteinler: Şekil 3, \" Open Stax College, Biology (CC BY 3, 0), uyarlama çalışması: Lousia Howard. _\nGolgi cisimciğinin alıcı kısmına cis yüzü ve tam karşısında bulunan kısma da trans yüz adı verilir. Endoplazmik retikulumdan çıkan taşıyıcı veziküller ilk olarak cis yüzüne gelir ve burada kaynaşarak içeriğini golgi cisimciğinin lümenine aktarır.\nProteinler ve lipitler golginin içinden geçerken daha ileri düzeyde modifikasyonlara uğrarlar. Kısa zincirli şeker molekülleri eklenebilir, çıkarılabilir veya fosfat grupları etiket olarak bağlanabilir. Şemada proteine bağlı mor karbonhidrat grubundaki dalların eklenmesi ve çıkarılması şeklince, bir karbonhidrat işlenmesi gösterilmiştir.\n_Görselin uyarlandığı kaynak: \"İç zar sistemi ve proteinler: Şekil 1\", Open Stax College, Biology (CC BY 3, 0), Magnus Manske'nin çalışmasının uyarlamasıdır. _\nModifikasyona uğramış proteinler en sonunda sınıflandırılır (amino asit dizileri ve kimyasal etiketler gibi işaretlere dayanılarak), veziküller içinde paketlenir ve Golgi’nin trans yüzünden tomurcuklanarak ayrılırlar. Bu veziküllerin bazıları içeriklerini kullanılmak üzere lizozom ve koful gibi hücrenin diğer bölümlerine iletir. Diğer veziküller ise hücre zarı ile kaynaşır, zara bağlanacak ve hücrenin bu kısmında işlev görecek olan proteinleri buraya ileterek hücreden salgılanacak olan proteinleri de hücrenin dışına bırakır.\nSindirim enzimleri salgılayan tükürük bezi hücreleri veya bağışıklık sisteminin antikor salgılayan hücreleri gibi, protein salgılayan hücreler çok sayıda Golgi kümesine sahiptir. Bitki hücrelerinde, Golgi cisimciği polisakkaritler (uzun karbonhidrat zincirleri) de üretir ve bunlardan bazıları hücre duvarının yapısına katılır.\nLizozomlar\nLizozom, sindirim enzimleri içeren ve hayvan hücresindeki organellerin geri dönüşüm tesisi olarak görev yapan bir organeldir. Lizozom yaşlı ve gerekli olmayan yapıları, moleküllerinin tekrar kullanılabilmesi amacıyla parçalar. Lizozomlar iç zar sisteminin bir parçasıdır ve Golgi'den ayrılan bazı veziküller lizozoma ulaşır.\nLizozomlar kendilerini neden sindirmiyorlar? Lizozomun zar yapısında yer alan birçok proteine bağlı olan karbonhidrat –şeker— grupları oldukça fazladır. Bu şeker grupları, zardaki proteinlerin lizozomun iç kısmında bulunan sindirim enzimleri tarafından parçalanmasını önler. 1, 2‍ .\nLizozom, hücreye dışarıdan gelen yabancı maddeleri de sindirir. Örneğin, makrofaj denilen akyuvar hücresi grubunu ele alalım, bunlar insan bağışıklık sisteminin bir parçasıdır. Fagositoz olarak bilinen olayda bir patojeni hücre içine almak için, aşağıda gösterildiği gibi, makrofaj zarının bir bölümü içeriye doğru kıvrılır.\n_Görselin uyarlandığı kaynak: \"İç zar sistemi ve proteinler: Şekil 4\", Open Stax College, Biology (CC BY 3, 0)_\nKıvrılan bölüm, patojenin içeri alınmasıyla birlikte fagozom adı verilen bir yapı oluşturarak hücre zarından ayrılır. Fagozom, daha sonra lizozom ile birleşerek sindirim enzimlerinin patojeni parçaladığı birleşik bir bölme oluşturur.\nKofullar\nBitki hücrelerinin lizozomu yoktur. Bunun yerine, koful adı verilen başka bir organel türüne sahiptirler. Büyük merkezi koful su depolar, atıkları yok eder, zararlı maddeleri izole eder ve tıpkı lizozomda olduğu gibi makromolekülleri ve hücresel yapıları parçalayabilecek enzimleri vardır3‍ . Bitki kofulları, ayrıca, su dengesini sağlamak için de işlev görür ve toksin ve pigment (renkli parçacıklar) gibi bileşikleri depolamak amacıyla da kullanılabilir4‍ .\nLizozomlar ve Peroksizomlar\nLizozomların ve peroksizomların arasındaki fark, kafa karıştırıcı olabilir. İkisi de, molekülleri parçalara ayırmada ve tehlikeleri etkisizleştirmek görevlerini üstlenmişlerdir. Ayrıca ikisi de, şemalarda küçük, yuvarlak damlalar olarak gösterilir.\nAncak peroksizomlar, kendilerine özgü özellikleri ve hücre içindeki rolleriyle diğer organellerden ayrılırlar. İçinde, yan ürün olarak hidrojen peroksit (H2O2‍ ) üreten ve yükseltgenme tepkimelerinde rol alan enzimleri barındırırlar. Enzimler yağ asitlerini ve aminoasitleri parçalarlar, ayrıca vücuda giren bazı maddelerin zehrini alarak toksin etkisini giderirler. Örneğin, karaciğer hücrelerinde bulunan peroksizomlar, alkolün zehrini alırlar.\nVe daha da önemlisi, lizozomların aksine, peroksizomlar iç zar sisteminin bir parçası değillerdir. Bu, Golgi cisimciğinden vezikül almadıkları anlamına gelir. Proteinlerin peroksizomlara nasıl ulaştıkları hakkında protein hedeflenmesi makalesinden daha fazla bilgi edinebilirsiniz.\nAçıklama ve Kaynaklar Açıklama: Bu makalenin uyarlandığı kaynaklar: “İç zar sistemi ve proteinler, ” Open Stax College, Biology CC BY 3, 0. Orijinal makaleyi ücretsiz olarak şu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 19/Biology. “Ökaryot hücreler, ” Open Stax College, Biology CC BY 3, 0. Orijinal makaleyi ücretsiz olarak şu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 18/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar Alberts, B. , A. Johnson, J. Lewis, M. Raff, K. Roberts ve P. Walter, P. \"Transport from the trans Golgi network to lysosomes. \" Molecular biology of the cell , 4. baskı New York, NY: Garland Science, 2002. http: //www. ncbi. nlm. nih. gov/books/NBK26844/. Do, M. \"Re: Why Don't Lysosomes Digest Themselves? [Msg 959717123. Cb]. \" Madsci. org. 10 Eylül 2000. http: //www. madsci. org/posts/archives/2000-09/968681370. Cb. r. html. Marty, F. \"Plant Vacuoles. \" Plant Physiology 11 (1999): 587, http: /​/​dx. ​doi. ​org/​10. ​1105/​tpc. ​11. ​4. ​587. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"A tour of the cell. \" Campbell biology, 10. baskı (San Francisco, CA: Pearson, 2011), 108. Ek referanslar Alberts, B. , A. Johnson, J. Lewis, M. Raff, K. Roberts ve P. Walter, P. \"The compartmentalization of cells. \" Molecular biology of the cell. 4. baskı New York, NY: Garland Science, 2002. http: //www. ncbi. nlm. nih. gov/books/NBK26907/. Alberts, B. , A. Johnson, J. Lewis, M. Raff, K. Roberts ve P. Walter, P. \"The endoplasmic reticulum. \" Molecular biology of the cell. 4. baskı New York, NY: Garland Science, 2002. http: //www. ncbi. nlm. nih. gov/books/NBK26841/. Appelqvist, H. , P. Wäster, K. Kågedal, and K. Öllinger. \"The Lysosome: From Waste Bag to Potential Therapeutic Target. \" Journal of Molecular Cell Biology 5, no 4 (2013): 214-26. doi: 10, 1093/jmcb/mjt022. Cooper, G. M. and R. E. Husman. Protein sorting and transport. The cell: A molecular approach, 355-97. 3. baskı Washington, D. C. : ASM Press, 2004. Cooper, G. M. \"Lysosomes. \" The cell: a molecular approach. Sunderland, MA: Sinauer Associates, 2000. http: //www. ncbi. nlm. nih. gov/books/NBK9953/. Cooper, G. M. \"The Golgi apparatus. \" _The cell: a molecular approach. \" Sunderland, MA: Sinauer Associates, 2000. http: //www. ncbi. nlm. nih. gov/books/NBK9838/. Cornelius. \"How are lysosomes formed? [Answer]. Biology stack exchange. 3 Kasım 2014. http: //biology. stackexchange. com/questions/24412/how-are-lysosomes-formed. Davidson, M. W. \"Plant cell vacuoles. \" Molecular expressions. 13 Kasım 2015. http: //micro. magnet. fsu. edu/cells/plants/vacuole. html. \"Endoplasmic reticulum. \" Wikipedia. 2 Ağustos 2015. Alıntı yapılan tarih: 10 Ağustos 2015. https: //en. wikipedia. org/wiki/Endoplasmic_reticulum. \"Endoplasmic reticulum, Golgi apparatus, and lysosomes. \" Scitable. 2014. http: //www. nature. com/scitable/topicpage/endoplasmic-reticulum-golgi-apparatus-and-lysosomes-14053361. Marty, F. \"Plant Vacuoles. \" Plant Physiology 11 (1999): 587-599, http: /​/​dx. ​doi. ​org/​10. ​1105/​tpc. ​11. ​4. ​587. Raven, P. H. , G. B. Johnson, K. A. Mason, J. B. Losos ve S. R. Singer. \"Cell structure. \" Biology, 59-87. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"A tour of the cell. \" Campbell biology , 92-123. 10. baskı San Francisco, CA: Pearson, 2011. \"Vacuole. \" Wikipedia. 19 Temmuz, 2015. Alıntı yapılan tarih: 10 Ağustos 2015. https: //en. wikipedia. org/wiki/Vacuole. Wada, Y. \"Vacuoles in Mammals. \" Bio Architecture 3, no 1, 13-19. http: //dx. doi. org/10, 4161/bioa. 24126."
    },
    {
        "url": "https://tr.khanacademy.org/science/biology/structure-of-a-cell/tour-of-organelles/a/chloroplasts-and-mitochondria",
        "title": "Mitokondriler ve Kloroplastlar",
        "contents": "Önemli noktalar:\nMitokondriler, yakıt moleküllerini parçalayan ve hücresel solunum sırasında hücre için enerji elde eden \"güç merkezleri\"dir. Kloroplastlar, bitkilerde ve alglerde bulunur. Şeker üretebilmek için fotosentez sırasında ışık enerjisi toplamaktan sorumludurlar. Mitokondriler ve kloroplastların, daha büyük hücreler tarafından yutulmuş bakteriler olarak ortaya çıktığı öngörülmektedir (endosimbiyotik teori).\nGiriş\nVücudunuzun trilyonlarca hücrelerden meydana geldiğini biliyorsunuz. Ek olarak, spor yapmak, ders çalışmak, yürümek, hatta nefes almak için bile besin tüketmeniz gerektiğini de bildiğinizi düşünüyoruz.\nBrokolide depolanan enerji, nasıl oluyor da sizin kullanabileceğiniz bir enerji çeşidine dönüşebiliyor? Ayrıca enerjinin brokolide son bularak, burada depolanması da ne anlama geliyor ve bu nasıl gerçekleşiyor olabilir?\nMitokondriler ve kloroplastlar bu sorulara cevap ararken size yardımcı olabilirler!\nIşık enerjisini yakalayan ve bu enerjiyi yakıt molekülleri olarak bitki dokularında depolayan kloroplastlar, bitkilerde ve alglerde bulunan organellerdir. Hayvan ve bitki hücrelerinde bulunan mitokondriler, brokoli gibi bitkilerin moleküllerinde (veya diğer yakıt moleküllerinde) depolanmış olan enerjiyi hücrenin kullanabileceği bir enerji türüne dönüştürür.\nHücreler için oldukça önemli olan bu iki organeli gelin daha yakından inceleyelim:\nKloroplastlar, yalnızca bitkilerde ve fotosentez yapan alglerde bulunurlar. İnsanlarda ve hayvanlarda kloroplast bulunmaz. Kloroplastın görevi fotosentez adı verilen işlemi gerçekleştirmektir.\nFotosentez işleminde ışık enerjisi kullanılarak karbondioksit, şekere dönüştürülür. Fotosentezde üretilen şekerler bitki hücresi tarafından kullanılabilir veya insanlar gibi bitki yiyen hayvanlar tarafından tüketilebilir. Bu şekerlerde bulunan enerji, hücresel solunum adı verilen bir işlemle açığa çıkarılabilir. Hücresel solunum bitki ve hayvan hücrelerinin mitokondrisinde gerçekleşir.\nKloroplastlar, hücrenin sitoplazmasında bulunan disk şeklindeki organellerdir ve aralarında boşluk bulunan iç ve dış zarlara sahiptirler. Eğer bu iki zarı geçerek kloroplastın içindeki boşluğa ulaşırsak, burada tilakoit adı verilen zar diskleri olduğunu görürüz. Tilakoitler, grana (tekil hâli granum) adı verilen bağlantılı yığınlar olarak düzenlenmişlerdir.\n_Görselin uyarlandığı kaynak: \"Chloroplast mini, \" Kelvin Ma (CC BY 3, 0). _\nTilakoit disklerinin zarları, klorofil (bitkilere yeşil renklerini veren bir pigment) içeren ve ışığı toplayabilen yapılara sahiptir. Tilakoit disklerinin içleri boştur ve bu boşluk, tilakoit boşluğu veya lümen olarak adlandırılırken, tilakoitlerin etrafını saran sıvı ise stroma olarak adlandırılır.\nKloroplastlar, klorofil ve fotosentez hakkında daha fazla bilgi için: Fotosentez bölümünü inceleyebilirsiniz.\nMitokondri, genellikle hücrenin enerji fabrikası veya santrali olarak bilinir. Görevi ise, hücrenin enerji taşıyan ana molekülü olan adenozin trifosfat'ı (ATP) üretmektir. Yakıtların (örneğin şeker) kimyasal enerjisi kullanılarak ATP üretimi işlemine hücresel solunum ası verilir. Bu işlemin birçok adımı mitokondrinin içinde gerçekleşir.\nMitokondriler, hücrenin içerisindeki jöle benzeri sitoplazma sıvısında bulunurlar. Mitokondriler oval şekle sahiptir ve iki adet zarları vardır: tüm organeli kaplayan bir dış zar ve oldukça girintili çıkıntılı bir yapıya sahip olan ve yüzey alanını artıran krista adındaki iç zar.\n_Görsel hakları: üstteki görsel, \"Eukaryotic cells: Figure 7, \" Open Stax College, Biology (CC BY 3, 0). Matthew Britton'ın çalışmasının uyarlaması; ölçekli çubuk grafiği Matt Russell tarafından yapımlıştır. Alttaki görsel: uyarlama, \"Mitochondrion mini, \" Kelvin Ma (genel kullanıma açık). _\nKristaların önceden geniş ve dalgalı kıvrımlara sahip yapılarının olduğu düşünülmekteydi. Ancak, mitokondri videosunda anlatıldığı üzere, günümüzde kristalar uzun oyuklar olarak kabul edilmektedir1‍ . Aşağıdaki mitokondri diliminin 3-boyutlu görseline göz atalım:\nGörsel hakları: \"Mitochondrion CAM, \" Carmann (genel kullanıma açık). 2‍\nİç ve dış zarlar arasındaki boşluğa zarlar arası boşluk adı verilir. İç zarın çevrelediği bölme ise mitokondri matriksi olarak bilinir. Matriks, mitokondri DNA'sını ve ribozomları barındırır. Mitokondrinin (ve kloroplastların) neden kendi DNA'larının ve ribozomlarının olduğuna birazdan değineceğiz.\nMitokondrinin çok bölmeli yapısı biraz karışık görünebilir. Doğru, ancak bu yapı hücresel solunum açısından oldukça yararlıdır: tepkimeler birbirlerinden ayrılabilir ve farklı konsantrasyonlardaki moleküller farklı \"odalarda\" saklanabilir. Bu nasıl olur? Glikoz şekeri gibi yakıt işlevi gören moleküllerin elektronları, sitoplazmada ve mitokondriyal matrikste gerçekleşen tepkimelerde koparılırlar. Bu elektronlar, elektron taşıyıcıları adı verilen özel moleküller tarafından yakalanırlar ve elektron taşıma zincirine (iç mitokondriyal zarda bulunan bir dizi protein) yerleştirilirler. Elektronlar taşıma zincirinde aşağıya doğru ilerledikle enerji açığa çıkar ve bu enerji, protonları (H+‍ ) matriksten dışarıya, zarlar arası boşluğun içine pompalamak için kullanılır. Protonlar gradyandan (yoğunluk eğimi) aşağı, yani matriksin içine geri döndüklerinde, ATP-sentaz adı verilen bir enzimden geçerler. Bu enzim protonların akış kuvvetini toplayarak ATP üretir. Elektron taşıma zinciri tarafından oluşturulan proton gradyanı (yoğunluk eğimi) kullanılarak ATP üretilmesi işlemine oksidatif fosforilasyon adı verilir. Mitokondrinin matriks ve zarlar arası boşluk olmak üzere bölmelendirilmiş yapısı oksidatif fosforilasyon için çok önemlidir, çünkü proton gradyanının (yoğunluk eğimi) oluşmasına yardımcı olur. _Görselin uyarlandığı kaynak: \"Etc4\", Fvasconcellos (genel kullanıma açık). _\nMitokondriler, hayvanlardaki ve bitkilerdeki birçok hücre tipine ek olarak birçok insan hücre tipinde bulunsa da, sayıları hücrenin işlevine ve enerji ihtiyacına göre değişir. Örneğin, kas hücreleri genellikle fazla enerjiye ihtiyaç duyar ve bu hücrelerde mitokondri sayısı fazladır. Öte yandan, oksijen taşımada uzmanlaşan kırmızı kan hücrelerinde (alyuvarlar) mitokondri bulunmaz. 3‍\nBu Organeller Nereden Geldiler?\nMitokondri ve kloroplastların kendi DNA'ları ve ribozomları vardır. Peki, hücrenin çekirdeğinde DNA, sitoplazmada ise ribozomlar varsa, bu organeller neden kendi DNA ve ribozomlarına ihtiyaç duyuyorlar?\nKanıtlar, bu bilmecenin çözümü için endosimbiyozu göstermekte. Simbiyoz, iki ayrı türden canlının yakın ve birbirleriyle bağlantılı bir ilişki içerisinde yaşamasıdır. Endosimbiyoz (endo- = “içinde”) ise bir canlının diğer bir canlının içinde yaşamını sürdürmesi olarak adlandırılabilir.\n_Görselin uyarlandığı kaynak: \"Eukaryotic origins: Figure 4, \" Open Stax College, Biology, (CC BY 4. 0). _\nBakteriler, mitokondriler ve kloroplastlar neredeyse aynı boyuta sahiptir. Bakterilerin, tıpkı mitokondrilerde ve kloroplastlarda olduğu gibi, kendilerine has DNA'ları ve ribozomları bulunur. 4‍ Bu ve diğer kanıtlara göre, bilim insanları konak hücrelerin ve bakterilerin uzun zaman önce endosimbiyotik bir ilişki kurduğunu düşünmekteler (bu teze göre konak hücreler aerobik -oksijen kullanan- veya fotosentetik bakteriyi yok etmek yerine yapılarına kattılar). Milyonlarca yıllık evrim sürecinde, aerobik bakteriler mitokondriye, fotosentetik bakteriler ise kloroplasta dönüştüler.\nAçıklama ve Kaynaklar Açıklama: Bu makalenin uyarlandığı kaynak: “Eukaryotic cells, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 18/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Mannella, Carmen A. (2006). The relevance of mitochondrial membrane topology to mitochondrial function. Biochimica et Biophysica Acta (BBA) - Molecular Basis of Disease, 1762(2), 140. http: //dx. doi. org/10. 1016/j. bbadis. 2005. 07. 001. Mannella, Carmen A. (2006). The relevance of mitochondrial membrane topology to mitochondrial function. Biochimica et Biophysica Acta (BBA) - Molecular Basis of Disease, 1762(2), 141. http: //dx. doi. org/10. 1016/j. bbadis. 2005. 07. 001. Mitochondrion. (15 Aralık 2015). Alıntı yapılan tarih ve kaynak: 20 aralık 2015, Wikipedia: https: //en. wikipedia. org/wiki/Mitochondrion. Symbiogenesis. (6 Haziran 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Symbiogenesis. Referanslar: Campbell, N. A. , Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2008). A tour of the cell. Biology (8. baskı, sayfa 94-124). San Francisco, CA: Pearson. Chloroplast. (9 Ağustos 2015). 10 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Chloroplast. Chromoplast. (27 Mayıs 2015). 10 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Chromoplast. Mannella, Carmen A. (2006). The relevance of mitochondrial membrane topology to mitochondrial function. Biochimica et Biophysica Acta (BBA) - Molecular Basis of Disease, 1762(2), 140-147. http: //dx. doi. org/10. 1016/j. bbadis. 2005. 07. 001. Mc Fadden, G. I. ve van Dooren, G. G. (2004). Evolution: Red algal genome affirms a common origin of all plastids. Current Biology, 14(13), R514-R516. Mitochondria. (2014). Scitable. Alıntı yapılan adres: http: //www. nature. com/scitable/topicpage/mitochondria-14053590. Mitochondrion. (18 Aralık 2015). Alıntı yapılan tarih ve adres: 20 Aralık 2015, Wikipedia: https: //en. wikipedia. org/wiki/Mitochondrion. Open Stax College, Biology. (2016, May 27). Eukaryotic origins. Open Stax CNX. Alıntı yapılan kaynak: http: //cnx. org/contents/GFy_h8cu@10. 53: o HRu5d US@5/Eukaryotic-Origins. Plastid. (20 Mayıs 2015). 10 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Plastid. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Mitochondria and chloroplasts: Cellular generators. Biology (10. baskı, sayfa 73-74). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mitochondria and chloroplasts change energy from one form to another. Campbell biology (10. baskı, sayfa 109-112). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The first eukaryotes. Campbell biology (10. baskı, sayfa 528-529). San Francisco, CA: Pearson. Symbiogenesis. (6 Haziran 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Symbiogenesis. Wang, Z. ve Wu, M. (2015). An integrated phylogenomic approach toward pinpointing the origin of mitochondria. Scientific Reports, 5, makale 7949. http: //dx. doi. org/10, 1038/srep07949."
    },
    {
        "url": "https://tr.khanacademy.org/science/biology/structure-of-a-cell/cytoskeleton-junctions-and-extracellular-structures/a/the-extracellular-matrix-and-cell-wall",
        "title": "Hücre Dışı Matriks ve Hücre Duvarı",
        "contents": "Giriş\nBir hücrenin içinde neler olduğunu yeterince inceledik. Peki, hücrenin dışında neler bulunur? Bu, nasıl bir hücreyi incelediğinize göre farklılık gösterir.\nBitkilerde ve mantarlarda koruma ve destek için sert bir hücre duvarı bulunurken; hayvan hücreleri, hücre dışı matriks adı verilen bir makromolekül ağ örgüsü oluşturmak için çevresine bazı maddeler salgılayabilirler. Şimdi, bu dış yapıları ve farklı hücre çeşitleri için nasıl bir rolleri olduğunu daha ayrıntılı bir şekilde inceleyeceğiz.\nHayvan hücrelerinin hücre dışı matriksi\nPek çok hayvan hücresi, hücre dışında bulunan alana bazı maddeler salgılar ve böylece hücre dışı/ekstraselüler matriks (HDM) adı verilen karmaşık bir protein ve karbonhidrat ağı oluşturur. Hücre dışı matriksi oluşturan önemli bir bileşen de kolajen proteinidir. Kolajen proteinleri karbonhidratlarla değişikliğe uğratılır ve hücreden salgılandıkları zaman bir araya gelerek kolajen lifçikleri denilen uzun lifleri oluştururlar. 1‍\nKolajen, dokuların güçlenmesi ve yapısal bütünlük kazanmasında kilit bir rol oynar. Ehlers-Danlos sendromu gibi insanlarda görülen ve kolajeni etkileyen genetik bozukluklar, dokuların gerginleşip çabuk yırtılmalarına sebep olur. 2‍\nHücre dışı matrikste, kolajen lifleri içlerinde karbonhidrat bulunan ve aşağıdaki resimde görüldüğü şekilde uzun bir polisakkarit omurgasına bağlı olabilen bir dizi proteoglikanla iç içe geçmiş durumdadır. Hücre dışı matriks, aynı zamanda farklı pek çok çeşit protein ve karbonhidratı da içerebilir. Proteoglikanlar hakkında daha fazla bilgi Proteoglikanlar bazı ayırt edici özelliklere sahip, özel bir glikoprotein sınıfıdır. İlk olarak, fazla miktarda glioksilat içerirler. Bu da taşıdıkları protein oranına kıyasla fazla miktarda karbonhidrat içerdikleri anlamına gelir. Ayrıca, proteoglikanlardaki karbonhidrat zincirleri sülfatla küçük değişiklerle uğramış ve birbirlerine doğrusal zincirler oluşturacak şekilde bağlı belli başlı şeker türlerini de içerir. Proteoglikanların biyokimyası ve yapısı hakkında ayrıntılı bilgiye ulaşmak için yukarıda belirtilen kaynağı inceleyebilirsiniz (makalenin sonundaki açıklama ve kaynaklar bölümüne bakınız).\nGörsel hakları: Open Stax Biology.\nHücre dışı matriks, çevresini sardığı hücrelere doğrudan bağlıdır. Önemli bağlantılardan biri de hücre zarının içerisinde bulunan ve integrin adı verilen proteinlerdir. Yukarıdaki şemada yeşille gösterilen fibronektin molekülleri gibi, hücre dışı matrikste bulunan proteinler, integrinler ve kolajen gibi diğer hücre dışı matriks proteinleri arasında köprü işlevi görebilir. Zarın iç tarafındaysa, integrinler hücre iskeletine (sitoiskelet) bağlıdırlar.\nİntegrinler, hücreyi hücre dışı matrikse bağlar. İntegrinler ayrıca hücrenin çevresini algılamasına da yardımcı olurlar. Hücre dışı matriksten gelen kimyasal ve mekanik ipuçlarını tespit edip yanıt olarak sinyal patikalarını tetikleyebilirler. 4, 5‍\nKanın pıhtılaşması, hücreler ve hücre dışı matriks arasındaki iletişime verilebilecek bir diğer örnektir. Kan damarını çevreleyen hücreler zarar gördüğünde, doku faktörü adı verilen bir protein reseptörü devreye girer. Doku faktörü hücre dışı matrikste bulunan bir moleküle bağlandığında, kan kaybını azaltan bir dizi eylemi tetikler. Örneğin, doku faktörü, trombositlerin zarar görmüş kan damarının duvarına yapışmasını ve pıhtılaşma faktörü üretmesini sağlar.\nHücre duvarı\nBitkiler kolajen üretmese de, hücre duvarı adı verilen kendi destekleyici hücre dışı yapıları bulunmaktadır. Hücre duvarı, hücrenin çevresini saran sert bir tabakadır; hücreyi koruyup destekler ve hücreye şekil verir. Daha önce kereviz gibi çiğ bir sebzeyi ısırdığınızda çatırdadığını fark ettiniz mi? Bu sesin önemli bir sebebi, kerevizin hücre duvarlarının sertliğidir.\nMantarlarda, bazı protistlerde (çoğunlukla tek hücreli ökaryotlar) ve prokaryotların çoğunda da hücre duvarı bulunur. Ancak çatırdayıp çatırdamadıklarına bakmak için bunlardan hiçbirini ısırmanızı önermem!\nHayvanlardaki hücre dışı matriks gibi, bitkilerin hücre duvarı da hücrenin salgıladığı moleküllerden oluşur. Bitki hücresi duvarını oluşturan en önemli organik molekül, glikoz dizilerinden oluşan selüloz adlı bir polisakkarittir. Aşağıdaki şemada görebileceğiniz gibi, selüloz \"mikrofibril\" adı verilen lifleri oluşturacak şekilde bir araya gelir.\nGörsel hakları: \"Hücre zarını gösteren şema\" Mariana Ruiz Villareal, genel kullanıma açık\nBitkilerin çoğunun hücre duvarı farklı tür polisakkarit ve proteinler içerir. Selüloza ek olarak, bitki hücresi duvarında yaygın olarak bulunan diğer polisakkaritler (yukarıdaki şemada da gösterildiği şekilde) hemiselüloz ve pektindir. Şemanın üst kısmında bulunan orta lamel ise komşu bitki hücrelerinin hücre duvarlarının bir arada durmasına yardımcı olan yapışkan bir tabakadır. 6, 7‍\nAçıklama ve Kaynaklar Açıklama: Bu makalenin uyarlandığı kaynaklar: “Connections between cells and cellular activities, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 21/Biology. “Eukaryotic cells, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 18/Eukaryotic-Cells. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Cooper, G. M. (2000). Cell walls and the extracellular matrix. The cell: a molecular approach (2. baskı). Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK9874/. Ehler-Danlos syndrome. (2015). Genetics home reference. https: //ghr. nlm. nih. gov/condition/ehlers-danlos-syndrome. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Noncollagen components of the extracellular matrix. Molecular cell biology (4. baskı, bölüm 22, 4). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21706/. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell biology (10. baskı, sayfa 119). San Francisco, CA: Pearson. Integrin-mediated signalling pathway. (20 Ekim 2014) 11 Ağustos 2015 tarihinde MBInfo'dan indirilmiştir: http: //www. mechanobio. info/modules/go-0007229. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell biology (10. baskı, sayfa 118). San Francisco, CA: Pearson. Middle lamella. (17 aralık 2015). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Middle_lamella. Ek referanslar: Collagen. (10 Temmuz 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Collagen. Cooper, G. M. (2000). Cell walls and the extracellular matrix. In The cell: a molecular approach (2nd ed. ). Sunderland, MA: Sinauer Associates. Alıntı yapılan adres: http: //www. ncbi. nlm. nih. gov/books/NBK9874/. Extracellular matrix. (4 Ağustos 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Extracellular_matrix. Integrin-mediated signalling pathway. (20 Ekim 2014) 11 Ağustos 2015 tarihinde MBInfo'dan indirilmiştir: http: //www. mechanobio. info/modules/go-0007229. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Noncollagen components of the extracellular matrix. Molecular cell biology (4. baskı, bölüm 22, 4). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21706/. Mc Dowall, Jennifer. Tissue factor. Inter Pro protein of the month. Alıntı yapılan tarih ve kaynak: 20 Temmuz 2016, https: //www. ebi. ac. uk/interpro/potm/2006_3/Page1. htm. Middle lamella. (17 aralık 2015). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Middle_lamella. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell structure. Biology (10. baskı, sayfa 59-87). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell biology (10. baskı, sayfa 92-123). San Francisco, CA: Pearson."
    },
    {
        "url": "https://tr.khanacademy.org/science/biology/structure-of-a-cell/cytoskeleton-junctions-and-extracellular-structures/a/cell-cell-junctions",
        "title": "Hücreler Arası Bağlantılar",
        "contents": "Giriş\nEğer bir bina inşa ediyor olsaydınız odaları birleştirmek için ne tür bağlantılar kullanmak isterdiniz? İnsanların geçiş yapabilmesi için odalar arasına kapı koymayı tercih edebilirsiniz veya iki bitişik duvarın birbirini sağlam bir şekilde tutmasını isterseniz de güçlü vidalar kullanabilirsiniz. Bazı durumlarda da, örneğin duvarlar arasından su sızmasını önlemek için, duvarların arasında boşluk kalmadığından emin olmanız gerekebilir.\nAynı şekilde hücreler de bir doku oluşturmak üzere bir araya gelip yan yana dizildiklerinde aynı sorular ile karşı karşı kalıyorlar. Aralarına, onları doğrudan komşularına bağlayan kapılar mı koymalılar? Sağlam bir tabaka oluşturabilmek adına komşularıyla sıkı bağlantılar mı kurmalılar? Veya belki de dokular arasından suyun sızlamasını önlemek için bağlantı noktalarını arada boşluk kalmayacak şekilde mi oluşturmaları gerekiyor? Bahsettiğimiz tüm bu işlevleri gören çeşitli birleşme yerleri, farklı tür hücrelerin yapısında görülebilir ve bu makalede sırayla her birini detaylıca inceleyeceğiz.\nPlazmodezmler\nHücre duvarıyla kaplanmış olan bitki hücreleri, hayvan hücrelerinde olduğu gibi birbirleriyle hücre zarı üzeriden bağlantı kuramazlar. Fakat plasmodezmler adı verilen özelleşmiş birleşme yerleri vardır. Plazmodezmin bulunduğu birleşme yerinde hücre duvarına bir delik açılmıştır. Bu delik, iki hücre arasında doğrudan sitmoplazmik değişim ve geçiş yapılmasını sağlar.\nGörsel hakları: Open Stax Biology.\nPlazmadezmler, iki hücrenin hücre zarıyla devamlılık gösteren hücre zarı ile kaplıdır. Her plazmodezmin içinden geçen incecik bir parça sitoplazma bulunmaktadır. Bu sitoplazma kendinden de ince olan endplazmik retikulum ipliği barındırmaktadır. (Görselde gösterilmemiştir. )\nBelirli bir boyut sınırının altında kalan moleküller, pasif difüzyon sayesinde plazmodezmal kanal boyunca özgürce hareket edebilirler. Boyut sınırı bitkiler arasında, hatta bir bitkinin farklı hücreleri arasında bile farklılık gösterebilir. Hala tam olarak anlaşılamayan bir mekanizma olsa da, plazmodezmler, protein gibi büyük moleküllerin geçebilmesini sağlamak amacıyla seçici olarak genişleyebilmektedirler.\nAra bağlantılar\nGerçekleştirdikleri görev bakımından, hayvan hücrelerinde bulunan ara bağlantılar, bitkilerdeki plazmodezmler ile ciddi bir benzerlik gösterirler: her ikisi de komşu hücreler arasında iyonların, suyun ve çeşitli maddelerin geçişini sağlayan kanallardır3‍ . Fakat ara bağlantılar ve plazmodezmler, yapısal olarak birbirinden çok farklıdırlar.\nOmurgalı canlılarda ara bağlantılar, koneksin adı verilen hücre zarı proteinlerinin 6'lı bir set halinde birleşip simit biçiminde bir yapı olan konekson oluşturduklarında meydana gelir. Bitişik hayvan hücrelerindeki koneksonların gözenekleri ya da simidin ortasında bulunan boşluklar hizalandığında, hücreler arasında bir kanal oluşur. Omurgasızlar da, ara bağlantıları benzer bir şekilde oluşturmaktadır ancak bunu yaparken ineksin adı verilen farklı bir protein kullanırlar4‍ .\nGörsel hakları: Open Stax Biology. Mariana Ruiz Villareal'in çalışmasının uyarlamasıdır.\nAra bağlantılar, özellikle kalp kası için büyük önem taşır: kalbin kasılması için gerekli olan elektrik sinyali, iyonların ara bağlantılardan geçmesiyle kalp kası hücreleri arasında hızlıca yayılır ve bu da, hücrelerin aynı anda kasılmasını sağlar.\nSıkı Bağlantılar\nHücreler arasındaki tüm bağlantılar, sitoplazmik bağlar oluşturmazlar. Örneğin, sıkı bağlanrtılar, iki bitişik hayvan hücresi arasında sitoplazmik bağlar oluşturmak yerine su geçirmeyen bir bölge oluştururlar.\nSıkı bağlantıların olduğu bölgelerde, hücreler birbirine klaudin adı verilen özel sıkı bağlantı proteinleri ile tutturulmuştur. Her bir klaudin karşı hücre zarında bulunan eş klaudin grubuyla etkileşim içindedir. Klaudin grupları iplikçikler olarak dizilmişlerdir. Bu dizilim sayesinde kendi içlerinde bir dallanma şebekesi kurmuşlardır, ne kadar çok iplikçik bulunuyorsa hücreler arası boşluk kalmaması ihtimalı de o kadar artmaktadır5‍ .\nSıkı bağlantıların amacı hücrelerin arasından sıvı sızmasını önlemektir. Bunu, bir organı kaplayan hücre tabakasınının sıvı geçirmez bir bariyer gibi davranmasını sağlayarak gerçekleştirirler. Örneğin, idrar kesenizi kaplayan hücreler sıvı geçirmez bir bariyer etkisi yaratarak idrarın hücre dışı ortama sızmasını engellerler.\nDezmozomlar (Yapıştırıcı Bölgeler)\nHayvan hücreleri, dezmozom adı verilen yapıştırıcı birleşme yerleri de içerebilir. Bu yapıştırıcı birleşme yerleri bitişik iki epitel hücre arasında kaynaşma noktası görevi görür. Her dezmozom, yapısında birer protein kompleksi barındırır. Bu kompleksteki çeşitli proteinlerin bazıları hücre zarı boyunca uzanırken bazıları da hücredeki birleşme yerlerini sağlama almakla görevlidir.\nKaderinler, özelleşmiş adezyon proteinleridir. Bu proteinler her iki hücrenin de hücre zarının üzerinde bulunur ve zarlar arasındaki boşlukta birbirleriyle etkileşime geçerler. Bu sayede hücre zarlarını bir arada tutarlar. Kaderinler, hücre içinde sitoplazmik plak (sağdaki görselde kırmızı ile belirtilmiştir) adı verilen bir yapıya bağlanırlar. Sitoplazmik plak ise hücre içinde ara filamentlere bağlanarak birleşme yerlerinin sabitlenmesine yardımcı olur.\nDezmozomlar bitişik hücreleri birbirine sabitlerler. Bu sabitleme işlemini gerçekleştirerek organlardaki hücrelerin ve esneyen dokuların, örneğin deri ve kalp kası gibi, birbirlerine bağlı kalmasını sağlarlar.\nAçıklama ve Kaynaklar Açıklama: Bu makalenin uyarlandığı kaynak: “Connections between cells and cellular activities, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 21/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Hannahs, G. Plasmodesmata. Biophysical processes in plants. Alıntı yapılan adres: http: //biology. kenyon. edu/edwards/project/greg/pd. htm. Plasmodesma. (4 Nisan 2015). 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Plasmodesma. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell biology (10. baskı, sayfa 120). San Francisco, CA: Pearson. Innexin. (4 Ağustos 2015). 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Innexin. Tight junction. (8 Nisan 2015). 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Tight_junction. Ek referanslar: Cell membranes problem set. (2004). The biology project. Alıntı yapılan adres: http: //www. biology. arizona. edu/cell_bio/problem_sets/membranes/13t. html. Garrod, D. ve Chidgey, M. (2008). Desmosome structure, composition, and function. Biochimica et Biophysica Acta (BBA) - Biomembranes, 1774(3), 572-587. http: //dx. doi. org/10, 1016/j. bbamem. 2007, 07. 014. Innexin. (4 Ağustos 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Innexin. Intercalated disc. (8 Temmuz 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Intercalated_disc. Plasmodesma. (4 Nisan 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Plasmodesma. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell structure. Biology (10. baskı, sayfa 59-87). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell biology (10. baskı, sayfa 92-123). San Francisco, CA: Pearson. Tight junction. (8 Nisan 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Tight_junction."
    },
    {
        "url": "https://tr.khanacademy.org/science/biology/x324d1dcc:cell-function/x324d1dcc:prokaryotes-and-eukaryotes/a/hs-prokaryotes-and-eukaryotes-review",
        "title": "Prokaryot ve Ökaryotlar Tekrar",
        "contents": "Önemli terimler\nTerim Anlam Endosimbiyoz teorisiÖkaryot hücrelerin prokaryot hücreler arasındaki simbiyotik ilişkiler dolayısıyla oluştuklarını iddia eden teori.\nProkaryot ve ökaryot hücrelerin farkları nelerdir?\nProkaryotlarÖkaryotlar Genetik Bilgi DNA daireseldir, genellikle sitoplazmada serbestçe hareket eder DNA doğrusaldır, çekirdekte bulunmaktadır OrganellerÇekirdeği veya zara bağlı organelleri yokturÇekirdeği veya zaa bağlı organelleri vardır (Örneğin: mitokondri, kloroplastlar, golgi cisimciği, endoplazmik retikulum)Boyut Küçük (1-5 mikrometre)Büyük (10-100 mikrometre)Organizmalar Bakteri/Arke Hayvanlar, bitkiler, mantarlar, protistler Hücre YapısıHer zaman tek hücreli Hem tek hücreli hem çok hücreli olabilir\nEndosimbiyoz teorisi nedir?\nÖkaryotların nasıl bu kadar karmaşık yaşam formlarına dönüşebildiklerini açıklayan teorilerden biri endosimbiyoz teorisidir.\nBu teoriye göre mitokondriler ve kloroplastlar gibi organeller, bir araya gelmeden önce birbirlerinden bağımsız yaşayan prokaryot hücreleriydi ve zaman içerisinde tek bir hücreyi paylaşmaya başladılar. Uzun zaman içerisinde prokaryotlar ve kendilerine ev sahipliği yapan hücreler birlikte evrildiler ve birbirleri olmadan işlevsellik gösteremez duruma geldiler.\nSık rastlanan hatalar ve kavram yanılgıları\nÖkaryotlar tek hücreli olabilirler. Birçok kişi ökaryotların hepsinin çok hücreli olduklarını zanneder, fakat durum her zaman böyle değildir. Prokaryotlar her daim tek hücreli canlılar iken, ökaryotlar hem tek hücreli hem de çok hücreli canlılar olabilmektedirler. Örneğin, çoğu protist organizma tek hücreli ökaryotlardır! Prokaryotlar, çekirdeğe sahip olmamalarına rağmen genetik bilgiye ev sahipliği yapabilmektedirler. Prokaryotlar genellikle tekli halde bulunan dairesel kromozomlarda genetik bilgilerini depolarlar."
    },
    {
        "url": "https://tr.khanacademy.org/science/biology/membranes-and-transport/the-plasma-membrane/a/structure-of-the-plasma-membrane",
        "title": "Hücre Zarının Yapısı",
        "contents": "Giriş\nVücudunuzun her bir hücresi küçük bir zar baloncuğu içinde bulunur. Bu zarın kıvamı. . . neredeyse salatalarda kullanılan yağın kıvamındadır1‍ . Bu benzetmeyi ilk okuduğumda çok da inandırıcı gelmemişti! Bir hücre ile dünyanın geri kalanı arasındaki sınırın kıvamının, salatalarda kullandığımız yağın kıvamında olması, insanda bunun derece hassas olduğu izlenimini bırakıyor. Yağ kıvamında olsa da, hücre zarının görevi için biçilmiş kaftan olduğunu söyleyebiliriz!\nPeki, hücre zarının işlevi tam olarak nedir? Hücre zarı, sadece hücrenin sınırlarını belirlemekle kalmaz, aynı zamanda hücrenin bulunduğu çevreyle kontrollü bir şekilde etkileşimde olmasını sağlar. Hücreler, hepsi belirli miktarlarda olmak üzere çeşitli maddeleri hücre içine alabilmeli, hücrenin dışında tutabilmeli ve bunların hücreden atılmasını sağlayabilmelidirler. Ek olarak, kendilerini tanıtıp, bilgi paylaşımında bulunarak, diğer hücrelerle de iletişim halinde olabilmelidirler.\nHücre zarı, tüm bu rolleri yerine getirmek için, hücre ve içinde bulunduğu çevre arasında yarı geçirgen bir sınır oluşturan lipitlere ihtiyaç duyar. Hücre zarı bunlara ek olarak maddelerin zar üzerinden taşınması ve hücre iletişim faaliyetlerini gerçekleştiren proteinlere; ayrıca hem protein hem de lipitleri donatan ve hücrelerin birbirlerini tanımalarına yardımcı olan karbonhidratlara (şekerler ve şeker zincirleri) da ihtiyaç duyar.\nBu bölümde, hücre zarının farklı bileşenlerini daha yakından incelemek için onların rollerine, çeşitliliğine ve hücre etrafında esnek, hassas ve güvenli bir sınır oluşturmak için nasıl bir arada çalıştıklarına göz atacağız.\nAkışkan Mozaik Modeli\nAkışkan mozaik modeli olarak adlandırılan, günümüzde hücre zarı yapısı olarak kabul gören model 1972'de ileri sürülmüştür. Bu model zamanla geliştirilmiştir olmasına rağmen, birçok farklı hücrenin zarının tanımlanması ve davranışı için hala iyi bir model olarak iş görmektedir.\nAkışkan mozaik modele göre, hücre zarı, zar düzleminde serbestçe ve akışkan bir şekilde hareket eden başlıca fosfolipitler, kolesterol ve proteinlerden oluşan bir bileşen mozaiğidir. Diğer bir deyişle, zarın şekli (aşağıda görüldüğü gibi) fosfolipitler ve proteinlerin sürekli olarak birbiri üzerinden akıp gittiği dinamik bir sürecin anlık bir görüntüsüdür.\nİlginç olan şudur ki, eğer hücreye çok ince bir iğne batırırsanız, zar iğnenin etrafında dağılarak ayrılacaktır; iğne çıkarıldığında ise sorunsuzca yeniden bir araya gelecektir. İşte tam da bu şekilde bir akışkanlıktan bahsediyoruz!\nGörselin uyarlandığı kaynak: Open Stax Biology.\nHücre zarının temel bileşenleri arasında, lipitler (fosfolipitler ve kolesterol); proteinler; ve bazı lipit ve proteinlere bağlı karbonhidrat grupları bulunur.\nBir fosfolipit; gliserol, iki yağ asidi kuyruğu ve fosfat bağlı baş gruptan oluşan bir lipittir. Biyolojik zarlar genellikle kuyruk kısımları içeriye doğru bakan iki fosfolipit tabakası içerir ki. Bu, çift katlı fosfolipit tabakası olarak adlandırılan diziliştir. Yine bir lipit olan ve dört kaynaşmış karbon halkasından oluşan kolesterol, fosfolipitler boyunca zarın orta kısmında yer alır. Zar proteinleri, yer yer hücre zarı içine doğru uzanabilir, zarı tamamen geçebilir ya da iç veya dış yüzeyine gevşek bir şekilde bağlanabilirler. Karbonhidrat grupları, hücre zarının sadece dış yüzeyinde bulunurlar ve proteinlere bağlanarak glikoproteinleri ya da lipitlere bağlanarak glikolipitleri oluştururlar.\nProteinler, lipitler ve karbonhidratların hücre zarındaki oranları farklı hücre türlerine göre çeşitlilik gösterir. Ancak normal bir insan hücresinde, proteinler kütleye göre bileşimin yaklaşık yüzde 50'sini, lipitler (tüm türleri) yaklaşık yüzde 40'ını ve karbonhidratlar da kalan yüzde 10'unu oluştururlar.\nFosfolipitler\nÇift tabakalı olarak dizilmiş fosfolipitler, hücre zarının temel dokusunu oluştururlar. Fosfolipitler, hem hidrofilik hem de hidrofobik bölgeleri sayesinde amfipatik oldukları için bu göreve çok uygundurlar.\nGörsel hakları: Open Stax Biology.\nBir fosfolipitin hidrofilik ya da \"suyu seven\" kısmı, baş kısmıdır; ki bu kısım, yüklenebilen ya da polar olabilen küçük bir ek grubun (kimliği değişir, soldaki şekilde \"R\" ile gösterilen) yanı sıra eksi yüklü bir fosfat grubu içerir. Çift tabakalı zar içindeki fosfolipitlerin hidrofilik başları dışa doğru bakar yani hücrenin içinde ve dışındaki sulu akışkanla temas eder. Su polar bir molekül olduğu için fosfolipit başlarıyla kolayca elektrostatik (yüke dayalı) etkileşimler oluşturur.\nFosfolipitin hidrofobik ya da \"suyu sevmeyen\" kısmı uzun, apolar yağ asidi kuyruklarından oluşur. Yağ asidi kuyrukları diğer apolar moleküller ile kolayca etkileşimde bulunabilirler, ancak su ile zayıf bir etkileşimleri vardır. Bu sebeple, fosfolipitlerin kendi yağ asidi kuyruklarını zarın iç kısmında gizlemesi, burada çevresindeki sudan korunabilecekleri için daha uygundur. Bu etkileşimlerden oluşturulmuş çift fosfolipit tabakası hücrenin iç ve dış kısımları arasında iyi bir sınır oluşturur, çünkü su ve diğer polar ya da yüklü maddeler zarın hidrofobik olan orta kısmından kolayca geçemezler. Su, hücre zarından geçebilir mi? Su, hücre zarından desteksiz olarak ancak çok düşük bir oranda geçebilir. (Su moleküllerinin, çok nadir olarak fosfolipitlerin kuyrukları arasına sızıp, küçük boyutları sayesinde zardan geçebildiğini zihninizde canlandırabilirsiniz). Gerektiğinde hücrenin açıp kapayabildiği akuaporin adı verilen protein kanalları, su moleküllerinin hücre zarı içinden hızlı bir şekilde iletimi için kullanılırlar.\nGörsel hakları: Open Stax Biology, orijinal çalışma: Mariana Ruiz Villareal.\nAmfipatik olması, fosfolipitlerin yalnızca çift zar tabakası oluşturmak için uygun olduğu anlamına gelmez. Aslında, bu onların, uygun koşullarda doğal olarak yaptıkları bir şeydir. Su ya da sulu çözelti içerisinde fosfolipitler hidrofobik kuyruklarını birbirine dönük, hidrofilik başlarını da dışa dönük olacak şekilde konumlama eğilimindedirler. Eğer fosfolipitlerin kuyrukları kısaysa bir misel (tek katmanlı küçük küre) oluşturabilirler, eğer daha iri kuyrukları varsa bir lipozom (içi boş, çift katmanlı zardan oluşan bir damlacık) oluşturabilirler 2‍ .\nProteinler, hücre zarlarının ikinci temel bileşenleridir. İki temel zar proteini kategorisi bulunmaktadır: integral ve periferal.\nGörsel hakları: Görselin uyarlandığı kaynak: Open Stax Biology, orijinal çalışma: Foobar/Wikimedia Commons.\nAdından da anlaşılacağı üzere, integral (bütünleşik) zar proteinleri zarın içine entegre olmuşlardır: çift katmanlı fosfolipitin hidrofobik merkezine sabitlenmiş en az bir hidrofobik bölümleri bulunur. Bazıları zara kısmen tutunurken diğerleri zarın bir tarafından diğerine kadar uzanırken her iki tarafta da açıkta yer alırlar1‍ . Zar boyunca uzanan proteinler transmembran proteinler olarak adlandırılırlar.\nZarın içinde bulunan integral zar protein bölümleri hidrofobiktir, sitoplazma ya da ekstrasellüler (hücre dışı) sıvıya maruz kalanlar ise hidrofilik olma eğilimindedirler. Transmembran proteinler, zarı sadece bir kez katedebilir ya da on iki kadar farklı zar kateden bölümleri bulunur. Tüm transmembran proteinler, bu modele uymasa da normal bir zar kateden segment, alfa sarmalı şeklinde dizilmiş 20-25 hidrofobik amino asit içerir. Bazı integral zar proteinleri, aşağıda gösterildiği gibi, iyonlar ve diğer küçük moleküllerin geçişine imkan veren bir kanal oluştururlar.\n_Görsel hakları: \"Components and structure: Figure 1, \" Open Stax College, Biology (CC BY 3, 0). _\nPeriferal zar proteinleri, zarın iç ve dış yüzeylerinde bulunurlar, ya integral proteinlere ya da fosfolipitlere bağlıdırlar. Integral zar proteinlerinin aksine, periferal zar proteinleri, zarın hidrofobik olan orta kısmına yapışmazlar ve daha gevşek bir şekilde bağlıdırlar.\nKarbonhidratlar\nKarbonhidratlar, hücre zarlarının üçüncü temel bileşenleridir. Genelde hücrelerin dış yüzeyinde bulunurlar ve ya proteinlere (glikoproteinleri oluşturarak) ya da lipitlere (glikolipitleri oluşturarak) bağlıdırlar. Bu karbonhidrat zincirleri 2 ila 60 monosakkarit birimi içerebilir ve doğrusal ya da dallara ayrılmış olabilirler.\nZar proteinleriyle birlikte bu karbonhidratlar, moleküler kimlik kartları gibi hücrelerin birbirini tanımalarını sağlayan ayırt edici hücresel belirleyiciler oluştururlar. Bu belirleyiciler, bağışıklık hücrelerinin vücut hücrelerini tanıyarak onlara saldırmazken, yabancı hücreleri ve dokuları tanıyarak onlara saldırabilmeleri açısından, bağışlıklık sisteminde çok önemlidir.\nHücre zarının akışkanlığı\nFosfolipitlerin yağ asidi kuyruklarının yapısı, zarın özelliklerinin belirlenmesi ve özellikle de akışkanlık açısından önemlidir.\nDoymuş yağ asitlerinin çift bağları bulunmaz (hidrojene doyurulmuşlardır) yani nispeten doğrusaldırlar. Öte yandan doymamış yağ asitleri bir ya da daha fazla çift bağ içerirler, bu da sıklıkla bükülmeleri ya da eğilmeleri ile sonuçlanır. (Bir bükülme örneğini, makalenin başlarında yer alan fosfolipit yapısının şeklinde yer alan doymamış kuyrukta görebilirsiniz. ) Fosfolipitlerin doymuş ve doymamış yağ asidi kuyrukları sıcaklık azaldıkça farklı davranışlar gösterirler:\nDaha düşük sıcaklıklarda, doymuş yağ asitlerinin doğrusal kuyrukları yoğun ve oldukça katı bir zar oluşturmak için sıkı bir şekilde bir araya gelebilirler. Doymamış yağ asidi kuyrukları olan fosfolipitler, kuyruklarının bükülmüş yapısı yüzünden sıkı bir şekilde bir araya gelemezler. Bu sebeple, doymamış fosfolipitler içeren bir zar, düşük sıcaklıklarda doymuş olandan oluşturulmuş bir zara göre akışkan olacaktır.\nBirçok hücre zarı, kimisi iki doymuş (doğrusal) kuyruklu ve kimisi de biri doymuş diğeri doymamış (bükülmüş) kuyruklu olan fosfolipitlerin bir karışımını içerir. Balıklar gibi pek çok organizma, zarlarındaki doymamış yağ asidi oranını değiştirerek soğuk ortamlara fizyolojik olarak uyum sağlayabilmektedirler. Doymuş ve doymamış yağ asitleri hakkında daha fazla bilgi edinmek için lipitler ile ilgili makaleyi inceleyebilirsiniz.\nHayvanlarda, fosfolipitlerin yanısıra akışkanlığın korunmasına yardımcı olan ek bir zar bileşeni bulunur. Zarın fosfolipitleri arasına gömülü bir diğer lipit türü olan kolesterol sıcaklığın akışkanlık üzerindeki etkilerini azaltmaya yardımcı olur.\nGörsel hakları: \"Cholesterol, \" Boris TM (genel kullanıma açık).\nKolesterol düşük sıcaklıklarda fosfolipitlerin biribirine sıkıca bağlanmasını önleyerek akışkanlığı arttırırken, yüksek sıcaklıklarda ise akışkanlığı azaltır3, 4‍ . Bu özelliği ile kolesterol, bir zarın işlevsel sağlıklı akışkanlığını muhafaza ettiği sıcaklık aralığını genişletmiş olur.\nHücre zarının bileşenleri\nBileşen Konum Fosfolipitler Zarın temel dokusu Kolesterol Zar fosfolipitlerinin hidrofobik kuyrukları arasına girmişİntegral proteinlerÇift katlı fosfolipit tabaka arasına gömülü; iki tabaka arası boyunca uzanabilir ya da uzanmayabilir Periferal proteinlerÇift katlı fosfolipit tabakasının iç ve dış yüzeyinde ama onun hidfrofobik olan orta kısmına gömülü değil Karbonhidratlar Zarın hüce dışı tarafında olan protein ve lipitlere bağlı (glikoproteinler ve glikolipitler oluşturan)\nTablonun uyarlandığı kaynak: Open Stax Biology.\nAçıklama ve Kaynaklar Açıklama: Bu makalenin uyarlandığı kaynak: “Components and structure, ” Open Stax Biology (CC-BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 23/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Membrane structure and function. Campbell biology (10. baskı, sayfa 127). San Francisco, CA: Pearson. Structural biochemistry/lipids/micelles. (16 Nisan 2015). Alıntı yapılan tarih ve kaynak: 19 Ağustos 2015, Wikibooks: https: //en. wikibooks. org/wiki/Structural_Biochemistry/Lipids/Micelles. Membrane fluidity. (5 Temmuz 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Membrane_fluidity. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Membrane structure and function. Campbell biology (10. baskı, sayfa 126). San Francisco, CA: Pearson. Ek referanslar: Amphiphile. (4 Mayıs 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Amphiphile. Fluid mosaic model. (27 Haziran 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Fluid_mosaic_model. Membrane fluidity. (5 Temmuz 2016). Alıntı yapılan tarih ve kaynak: 20 Temmuz 2016, Wikipedia: https: //en. wikipedia. org/wiki/Membrane_fluidity. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Membrane structure and function. Campbell biology (10. baskı, sayfa 124-140). San Francisco, CA: Pearson. Structural biochemistry/lipids/micelles. (16 Nisan 2015). 19. 08. 2015 tarihinde Wikibooks'tan indirilmiştir: https: //en. wikibooks. org/wiki/Structural_Biochemistry/Lipids/Micelles."
    },
    {
        "url": "https://tr.khanacademy.org/science/biology/membranes-and-transport/passive-transport/a/diffusion-and-passive-transport",
        "title": "Difüzyon ve Pasif Taşıma",
        "contents": "Giriş\nYakın zamanlarda hiç havaalanı güvenliğinden geçtiniz mi? Eğer geçtiyseniz, havaalanının bazı şeylerin (yolcular ve biletler gibi) girişine izin vermek ve bazı şeyleri (silahlar, patlayıcılar ve şiişelenmiş su gibi) dışarıda tutmak için titizlikle tasarlandığını görmüşsünüzdür. Uçuş görevlileri, pilotlar ve uçuş personeli bir kanal aracılığıyla güvenlikten hızlıca geçerken, sıradan yolcular daha yavaş geçiyor ve hatta bazen uzun bir sırada beklemeleri bile gerekiyor.\nHavaalanı güvenliği birçok yönden hücre zarına benzer. Hücre zarı seçici geçirgendir: hangi maddelerin geçebileceğini ve hatta herhangi bir zamanda hangi maddeden ne kadar girebileceğini veya çıkabileceğini düzenler. Seçici geçirgenlik hücrenin besin temin edebilmesi, atıklardan kurtulması ve dışarıdan daha farklı sabit bir iç ortamı koruması (homeostazı koruması) için şarttır.\nBir zardan madde geçişinin en basit çeşitleri pasiftir. Pasif taşıma hücrenin enerji harcamasını gerektirmez ve bir maddenin, konsantrasyon (derişim) gradyanına bağlı olarak difüzyonunu esas alır. Konsantrasyon gradyanı, bir maddenin yoğunluğunun değiştiği alandır ve maddeler doğal olarak, konsantrasyon gradyanlarını düşürür yani çok yoğun ortamdan az yoğun ortama geçerler.\nHücrelerde bazı moleküller zarın lipit kısmından doğrudan geçebilirken, bazıları kolaylaştırılmış difüzyon adı verilen bir işlemle zar proteinlerinden geçmek zorundadırlar. Bu bölümde, zar geçirgenliğini ve farklı pasif taşıma türlerini daha detaylı bir şekilde inceleyeceğiz.\nHücre zarlarının fosfolipitleri amfipatiktir: yani hem hidrofil (su seven) hem de hidrofob (sudan korkan) bölgeleri vardır. Hücre zarının hidrofob olan iç kısmı, bazı maddelerin zardan geçişine yardımcı olurken bazılarının da geçişini engeller.\nGörselin uyarlandığı kaynak: Open Stax Biology.\nPolar ve yüklü moleküller zardan geçerken çok daha fazla zorlanırlar. Polar moleküller zarın dış yüzeyiyle, yani eksi yüklü baş gruplarının bulunduğu kısımla kolaylıkla etkileşime geçerler ama hidrofob olan iç kısımdan geçerken zorlanırlar. Örneğin, su molekülleri hücre zarından hızlıca geçemez (ama küçük boyutları ve tam yüklü olmamaları sayesinde yavaş bir şekilde geçebilirler).\nAyrıca küçük iyonlar zardan geçmek için doğru boyuta sahip olsalar da yükleri bunu yapmalarını engeller. Bu, sodyum, potasyum, kalsiyum ve klor gibi iyonların zardan sadece difüzyon yoluyla kayda değer bir miktarda geçemedikleri; bunun yerine (daha sonra bahsedeceğimiz gibi) özelleşmiş proteinler tarafından taşınmaları gerektiği anlamına geliyor. Şekerler ve amino asitler gibi daha büyük, yüklü ve polar moleküller de zardan etkin bir şekilde geçmek için proteinlerden yardım alırlar.\nDifüzyon\nDifüzyon sürecinde bir madde, yoğunluğu eşitlenene kadar çok yoğun bir bölgeden az yoğun bir bölgeye doğru hareket eder. Örneğin, birisinin bir odanın ortasında bir şişe temizleyici amonyak açtığını düşünün. Amonyak molekülleri ilk başta tam kişinin şişeyi açtığı bölgede en yoğun miktarda bulunurken ve odanın kenarlarında ya çok az miktarda ya da hiç bulunmayacaktır. Amonyak molekülleri zaman geçtikçe salındıkları yerden uzağa doğru yayılacaklar ve bunun sonucunda odanın kenarlarında da amonyak kokusu alınmaya başlanacaktır. Şişenin kapağı kapatılırsa ve oda da kapalıysa, nihayetinde amonyak molekülleri, oda hacmi içinde her yerde eşit miktarda olacak şekilde dağılacaktır.\nAynısı diğer molekül türleri için de geçerlidir: kitle halinde, daha yoğun oldukları bölgeden daha az yoğun oldukları bölgeye doğru hareket ederler. Bunu anlamak için moleküllerin daha yoğun olduğu bir bölge (amonyak şişesinin açıldığı yer gibi) ve daha az yoğun olduğu bir bölge (odanın geri kalanı) hayal edin. Yoğun bölgede çok fazla amonyak molekülü olduğu için, bir molekülün oradan yoğun olmayan bölgeye doğru hareket etme olasılığı yüksektir. Ancak yoğun olmayan bölgede çok az amonyak molekülü bulunduğundan, bu durumun tersinin gerçekleşmesi pek de mümkün değildir.\nBöylece, zaman içerisinde moleküllerin net hareketi yoğunluklar eşitlenene kadar (bu noktada molekülün iki yönde de hareket etmesi aynı derecede mümkündür) çok yoğun alandan az yoğun alana doğru olacaktır. Bu süreç enerji harcanmasını gerektirmez, zaten yoğunluk farkının kendisi bir tür depolanmış (potansiyel) enerjidir ve bu enerji yoğunluklar eşitlenirken kullanılır.\nGörsel hakları: Open Stax Biology, orijinal çalışma: Mariana Ruiz Villareal.\nMoleküller hücre sıvısı içinde difüzyonla hareket edebilirler ve bazı moleküller hücre zarından difüzyonla geçebilir (yukarıdaki resimde gösterildiği gibi). Bir sıvı veya alandaki her bir maddenin kendine özel bir konsantrasyon gradyanı vardır ve bu, diğer maddelerin konsantrasyon gradyanından bağımsızdır. Sıvı veya alandaki madde bu konsantrasyon gradyanına göre hareket eder. Diğer faktörleri eşit kabul edersek daha güçlü bir konsantrasyon gradyanı (bölgeler arası daha büyük yoğunluk farkı) difüzyonun daha hızlı olması ile sonuçlanır. Bu da, tek bir hücrede farklı moleküller için farklı difüzyon hızları ve yönleri olabileceği anlamına gelir. Örneğin, oksijen hücreye difüzyonla girmekteyken, karbondioksit de o anda kendi konsantrasyon gradyanına bağlı olarak hücreden dışarı çıkıyor olabilir.\nKolaylaştırılmış Difüzyon\nKarbondioksit ve oksijen gibi bazı moleküller hücre zarından doğrudan difüzyonla geçebilirler ancak bazı moleküllerin, hücre zarının hidrofob olan iç kısmını geçmek için yardıma ihtiyacı vardır. Kolaylaştırılmış difüzyonda moleküller hücre zarından kanallar ve taşıyıcılar gibi proteinlerin yardımıyla geçerler.\nBu moleküllerin de konsantrasyon gradyanları olduğu için hücrenin içine (ya da dışına) hareket edecek potansiyele sahiptirler. Ancak yüklü veya polar oldukları için fosfolipit kısmı yardım almadan geçemezler. Kolaylaştırılmış taşıma proteinleri, bu molekülleri zarın hidrofob olan iç kısmından koruyarak onlara geçebilecekleri bir yol oluşturur. Kolaylaştırılmış taşıma proteinlerinin iki temel türü kanal proteinleri ve taşıyıcı proteinlerdir.\nKanal proteinleri\nKanal proteinleri zarı geçip hidrofil tüneller oluşturarak hedef moleküllerin difüzyonla zardan geçmesini sağlarlar. Kanallar çok seçicidir ve yalnızca bir tür molekülün (ya da birbiriyle yakından ilgili birkaç molekülün) geçmesine izin verirler. Kanal proteininden geçmek polar veya yüklü bileşiklerin hücre zarının hidrofob iç kısmını atlatmalarını, böylece hücreye girişlerini yavaşlatacak ya da engelleyecek bu kısımla karşı karşıya gelmemelerini sağlar.\n_Görselin uyarlandığı kaynak: \"Scheme facilitated diffusion in cell membrane, \" Mariana Ruiz Villareal (genel kullanıma açık). _\nAkuaporinler suyun zardan çok hızlı geçmesini sağlayan kanal proteinleridir ve bitki hücrelerinde, alyuvarlarda ve böbreğin bazı bölümlerinde (idrar olarak kaybedilen su oranını en aza indirmeleri gibi) önemli rol oynarlar.\nBazı kanal proteinleri her zaman açıkken bazılarının \"kapısı kapalı\"dır, yani kanal belirli bir sinyale tepki olarak açılabilir ya da kapanabilir (elektrik sinyali veya bir molekülün bağlanması gibi). Sinir ve kas hücreleri gibi elektrik sinyallerinin iletiminde görev alan hücreler sodyum, potasyum ve kalsiyum iyonları için hücre zarlarında kapalı kanal proteinlerine sahiptir. Bu kanalların açılıp kapanması ve bunun sonucunda hücrenin içindeki iyon seviyelerindeki değişim, (sinir hücrelerindeki) zarlar üzerinde elektriksel iletim ve (kas hücrelerindeki) kas kasılmasında önemli rol oynar.\nTaşıyıcı proteinler\nKolaylaştırılmış taşımada görev alan, zardan geçen (transmembran) bir başka protein grubu da taşıyıcı proteinlerdir. Taşıyıcı proteinler, bir hedef molekülü zarın bir tarafından öbür tarafına geçirmek için şekil değiştirebilirler.\nKanal proteinleri gibi, taşıyıcı proteinler de genellikle yalnızca bir ya da birkaç madde için seçicidir. Genellikle hedef moleküllerinin bağlanmasına tepki olarak şekil değiştirirler ve bu şekil değişikliği molekülü hücre zarının karşı tarafına geçirir. Kolaylaştırılmış taşımada görev alan taşıyıcı proteinler (pompa olarak çalışmak yerine) hidrofil moleküllerin yoğunluğu az olan ortama doğru ilerleyebilecekleri bir yol oluşturur.\nKanal proteinleri ve taşıyıcı proteinler maddeleri farklı hızlarla taşırlar. Genel olarak, kanal proteinlerinin molekülleri taşıma hızı, taşıyıcı proteinlerden çok daha yüksektir. Bunun sebebi kanal proteinlerinin bir tünele benzemeleridir; taşıyıcı proteinlerin aksine, bunların bir molekülü her hareket ettirdiklerinde şekil değiştirmeleri ve eski hâllerine dönmek için \"sıfırlanmaları\" gerekmez. Tipik bir kanal proteini difüzyonu dakikada on milyonlarca molekül oranında kolaylaştırabilirken, bir taşıyıcı protein saniyede aşağı yukarı bin molekül oranında çalışabilir1‍ .\nAçıklama ve Kaynaklar Açıklama: Bu makalenin uyarlandığı kaynak: “Passive transport, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 24/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Overview of membrane transport proteins. Molecular cell biology (4. baskı, bölüm 15, 2). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21592/. Ek referanslar: Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). Principles of membrane transport. Molecular biology of the cell (4. baskı). New York, NY: Garland Science. Alıntı yapılan adres: http: //www. ncbi. nlm. nih. gov/books/NBK26815/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Overview of membrane transport proteins. Molecular cell biology (4. baskı, bölüm 15, 2). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21592/. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Membrane structure and function. Campbell biology(10. baskı, sayfa 124-140). San Francisco, CA: Pearson."
    },
    {
        "url": "https://tr.khanacademy.org/science/biology/membranes-and-transport/active-transport/a/active-transport",
        "title": "Aktif taşıma",
        "contents": "Giriş\nPasif taşıma molekülleri hücre içine veya dışına taşımak için mükemmel bir stratejidir. Ucuzdur, kolaydır ve hücrenin yapması gereken tek şey, orada oturup moleküllerin içeri girmesine izin vermektir. Fakat. . . bu her durumda işe yaramaz. Örneğin, glikozun hücre içinde, hücre dışına oranla daha yoğun olduğunu varsayalım. Eğer hücrenin metabolik ihtiyaçlarını karşılamak için daha fazla şekere ihtiyacı varsa, o şekeri nasıl hücre içine alabilir?\nBu durumda hücre, difüzyon kullanarak glikozu hiç bir karşılık beklemeden dışarıdan içeriye alamaz. Çünkü glikoz, doğal olarak içeriye doğru hareket etmek yerine dışarıya doğru yayılmak isteyecektir. Hücre, glikoz moleküllerini içeriye almak için bunun yerine aktif taşıma yapmak zorundadır. Aktif taşımada hücre, pasif taşımadan farklı olarak, bir maddenin derişim (konsantrasyon) gradyanına (farkına) karşı hareket etmesi için enerji (örneğin ATP formunda) harcar.\nBu bölümde, hücre zarlarında bulunan moleküllerin gradyanlarını, taşımaya nasıl yardımcı olabileceklerini veya engelleyebileceklerini ve aktif taşıma mekanizmalarının moleküllerin gradyanlarına karşı hareket etmesine nasıl izin verdiklerini daha ayrıntılı bir şekilde inceleyeceğiz.\nElektrokimyasal gradyanlar\nBir maddenin bir bölge üzerinde veya bir zarın zıt tarafında farklı derişimlerde bulunduğu basit konsantrasyon (derişim) gradyanlarını daha önce incelemiştik. Bununla birlikte, atomlar ve moleküller iyonlar oluşturup pozitif veya negatif elektrik yükleri taşıyabileceğinden, bir hücre zarında elektriksel bir derişim veya yük farklılığına da sebep olabilirler. Canlı hücreler, hücre zarlarında bir elektriksel potansiyel farkı (voltaj) olarak tanımlanabilecek bir (zar) potansiyeline sahiptirler.\nGörsel hakları: görsel Open Stax Biology, orijinali Synaptitude/Wikimedia Commons.\nYüklerin boşlukta net bir şekilde ayrı oldukları her durumda bir elektrik potansiyel farkı oluşur. Bir hücre söz konusu olduğunda, pozitif ve negatif yükler, hücre zarının bariyeri ile ayrılır; hücrenin iç kısmı, dışına göre ekstra negatif yüklere sahiptir. Tipik bir hücrenin zar potansiyeli -40 ila -80 milivolt olup, eksi işareti hücrenin iç kısmının dışına göre daha negatif olduğunu gösterir1‍ . Hücre bu zar potansiyelini aktif bir şekilde korur, potansiyelin nasıl oluştuğunu sodyum-potasyum pompası bölümünde daha ayrıntılı bir şekilde göreceğiz.\nZar potansiyelinin iyon hareketini nasıl etkileyebileceğine bir örnek olarak, sodyum ve potasyum iyonlarını ele alalım. Genel olarak bir hücrenin içi, çevresindeki hücre dışı sıvıdan daha yüksek bir potasyum yoğunluğuna (K+‍ ) ve daha düşük bir sodyum (Na+‍ ) yoğunluğuna sahiptir.\nSodyum iyonları bir hücrenin dışındaysa, hem derişim (konsantrayon) gradyanına (hücre içindeki Na+‍ 'nın konsantrasyonunun daha düşük olması) hem de zardaki voltaja (hücre zarı içindeki daha negatif yüke) bağlı olarak hücrenin içine girme eğiliminde olacaklardır. K+‍ pozitif olduğundan, zar üzerindeki voltaj hücrenin içine hareketi destekler, ancak derişim gradyanı, onu hücrenin dışına itme eğiliminde olur (düşük yoğunluk bölgesine doğru). Zarın iki tarafındaki potasyumun nihai yoğunlukları, bu karşıt güçler arasında bir denge sağlayacaktır.\nBir iyonun hareketini etkileyen konsantrasyon (derişim) gradyanı ve voltaj kombinasyonu elektrokimyasal gradyan olarak adlandırılır.\nAktif taşıma: Bir gradyana karşı hareket etme\nBir hücrenin maddeleri konsantrasyon veya elektrokimyasal gradyanlara karşı taşıması için enerjiyi kullanması gerekir. Aktif taşıma mekanizmaları, sadece canlı hücrelerdeki doğru iyon ve molekül konsantrasyonlarını korumak için enerji (genellikle ATP şeklinde) harcar. Aslında, hücreler metabolizmada elde ettiği enerjinin çoğunu aktif taşıma süreçlerini devam ettirmek için harcamaktadır. Örneğin, bir kırmızı kan hücresinin enerjisinin çoğu çevredeki ortamdan farklı olan dahili sodyum ve potasyum düzeylerini korumak için kullanılır.\nAktif taşıma mekanizmaları iki kategoriye ayrılabilir. Birincil aktif taşımada, bir molekülün kendi gradyanına karşı bir zar boyunca taşınması için doğrudan bir kimyasal enerji kaynağı (örneğin, ATP) kullanır. Öte yandan, ikincil aktif taşıma (eş taşıma), moleküllerini gradyanlarına karşı taşımak için bir enerji kaynağı olarak aktif taşıma yoluyla üretilen bir elektrokimyasal gradyan kullanır ve bu nedenle ATP gibi doğrudan bir kimyasal enerjiye ihtiyaç duymaz. Aktif taşımanın her bir türünü daha ayrıntılı olarak aşağıda inceleyeceğiz.\nHayvan hücrelerindeki en önemli pompalardan biri, Na+‍ 'yı hücreden dışarı, K+‍ 'yı da hücrenin içine taşıyan sodyum-potasyum pompasıdır. Taşıma işlemi ATP'yi enerji kaynağı olarak kullandığından, birincil aktif taşıma örneği olarak kabul edilmektedir.\nSodyum-potasyum pompası, canlı hücrelerdeki Na+‍ ve K+‍ derişiminin doğru bir düzeyde kalmasını sağladığı gibi, hayvan hücrelerindeki hücre zarı boyunca gerilimin oluşmasında da önemli bir rol oynar. Zar voltajlarının oluşturulması ve korunmasında rol alan bu tür pompalar elektrojenik pompalar olarak bilinirler. Bitkilerdeki birincil elektrojenik pompa, sodyum ve potasyum yerine hidrojen iyonlarını (H+‍ ) pompalayan pompadır2, 3‍ .\nSodyum-potasyum pompa döngüsü\nGörsel hakları: Open Stax Biology. orijinal çalışma: Mariana Ruiz Villareal.\nSodyum-potasyum pompası, konformasyonel (şekil) değişikliklerin yinelenen bir döngüsü içinde sodyumun hücre dışına, potasyumun da hücre içine taşınmasını sağlar. Her döngüde, üç sodyum iyonu hücreden çıkarken, iki potasyum iyonu içeri girer. Bu işlem aşağıdaki adımlarda gerçekleşir:\nBaşlangıçta, pompa hücrenin iç kısmına doğru açıktır. Bu şekildeyken, pompa sodyum iyonlarını bağlar ve bunlardan üçünü alır. Sodyum iyonları bağlandığında, pompayı ATP hidrolizi (ATP'nin parçalanması) için tetikler. ATP'den bir fosfat grubu pompaya bağlanır ve daha sonra pompa, fosforlanmış olarak adlandırılır. Yan ürün olarak ADP açığa çıkar. Fosforilasyon (fosforlanma), pompanın şekil değiştirmesini sağlar ve kendisini yeniden konumlandırarak hücre dışı alana doğru açılır. Bu yapıda, pompa artık sodyumlu iyonlara bağlanmaz, bu yüzden de üç sodyum iyonu hücrenin dışında serbest bırakılır. Pompa, dışa doğru bakan şeklindeyken, ilgisini değiştirir ve potasyum iyonlarına olan ilgisi artar yani onlara bağlanmak ister. Bu iyonlardan iki tanesini bağlar ve bu da, adım 2'de pompaya bağlanan fosfat grubunun ayrılmasını tetikler. Pompa, fosfat grubu ayrıldığında, hücrenin iç kısmına doğru açılan orijinal haline geri dönecektir. Pompa, içe dönük şeklindeyken potasyum iyonlarına olan ilgisini kaybeder, bu sebeple iki potasyum iyonu sitoplazmaya bırakılır. Pompa artık 1. adımda olduğu yere geri döner ve döngü tekrar başlayabilir.\nBu, karmaşık bir döngü gibi görünse de, proteinin iki şekli arasında ileri-geri gidişinden ibaret olan bir süreç. Sodyum ilgisi yüksek (potasyum ilgisi düşük), içe bakan bir şekil ve potasyum ilgisi yüksek (sodyum ilgisi düşük) sahip dışa bakan bir şekil. Protein, bu şekiller arasında, bir fosfat grubunun eklenmesi ya da çıkartılması ile ileri geri hareket edebilir ve bu da, taşınacak iyonların bağlanmasıyla kontrol edilir.\nSodyum-potasyum pompasının hücre potansiyeli oluşturması\nSodyum-potasyum pompası zardaki voltajı nasıl oluşturuyor? Yalnızca stokiyometriye dayalı bir iddia ortaya atmak, cezbedici olabilir: dışarı çıkan her üç iyon sodyum için, içeri yalnızca iki potasyum iyonu girer ve bunun sonucunda, hücre içi daha negatif olur. Bu yük oranı, hücrenin iç kısmını biraz daha negatif hale getirse de, aslında sodyum-potasyum pompasının zar potansiyeli üzerindeki etkisinin yalnızca küçük bir bölüm ünü oluşturmaktadır.\nSodyum-potasyum pompası, bunun yerine, öncelikle, potasyum konsantrasyon gradyanının dikleşmesine sebep olan, hücre içerisindeki potasyum iyonlarının konsantrasyonunu yükselterek çalışır. Gradyan, potasyum iyonlarının içeride artan bir negatif yüke rağmen hücre dışına (kanallar yoluyla) hareket etmesine yetecek kadar diktir. Bu işlem, zardaki voltaj, potasyumun konsantrasyon gradyanını dengeleyecek derecede yüksek olana kadar devam eder. Bu denge noktasında zarın iç kısmı dışına göre negatiftir. Bu voltaj, hücredeki K+‍ konsantrasyonu yüksek kaldığı sürece korunur ancak hücre dışından K+‍ alımı durdurulursa kaybolur4, 5‍ .\nZardaki voltajın nasıl oluştuğuna dair daha fazla açıklama için, nörobiyoloji bölümündeki zar potansiyeli makalesine göz atabilirsiniz.\nİkincil aktif taşıma\nBirincil aktif taşıma tarafından kurulan elektrokimyasal gradyanlar, iyonların gradyanlarında geri hareket etmesiyle salınan enerjiyi depolar. İkincil aktif taşıma, farklı maddeleri kendi gradyanlarına karşı hareket ettirmek için bu gradyanlarda depolanan enerjiyi kullanır.\nÖrnek olarak, hücre dışı boşluktaki sodyum iyonlarının konsantrasyonunun yüksek olduğunu ele alalım (sodyum potasyum pompasının çok çalışması sayesinde). Bir kanal veya taşıyıcı protein gibi bir yol açıksa, sodyum iyonları konsantrasyon gradyanını düşürüp, hücrenin içine geri dönerler.\nİkincil aktif taşımada, sodyum iyonlarının gradyanları üzerindeki aşağı yönlü hareketi, diğer maddelerin paylaşılan bir taşıyıcı protein ile (eş taşıyıcı) yokuş yukarı taşınmasıyla eşleşir. Örneğin, aşağıdaki şekilde, bir taşıyıcı proteini, sodyum iyonlarının gradyanları üzerinde aşağı hareket etmesine izin verir, ancak eşzamanlı olarak bir glikoz molekülünün ise gradyanı üzerinde yukarıya doğru hareket ederek, hücrenin içine gelmesini sağlar. Taşıyıcı protein, glikoz moleküllerinin taşınmasını sağlamak için sodyum gradyanının enerjisini kullanır.\n_Görselin uyarlandığı kaynak: \"Active transport: Figure 4, \" Open Stax College, Biology (CC BY 3, 0) ve \"Scheme secondary transport, \" Mariana Ruiz Villareal (genel kullanıma açık). _\nİkincil aktif taşıma sırasında taşınan iki molekül ya aynı yönde (örneğin, ikisi de hücrenin içine) ya da zıt yönlerde (örneğin, biri içine biri dışına) hareket edebilir. Aynı yönde hareket ettiklerinde, taşıyan proteinlere simporter, adı verilirken, zıt yönde hareket ettiklerinde bu protein antiporter olarak adlandırılır.\nGörselin uyarlandığı kaynak: Open Stax Biology. Orijinal görsel: Lupask/Wikimedia Commons.\nAçıklama ve Kaynaklar Açıklama: Bu makalenin uyarlandığı kaynak: “Active transport, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 25/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Membrane potential. (8 Ağustos 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Membrane_potential. Campbell, N. A. , Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2008). Membrane structure and function. Biology (8. baskı, sayfa 137). San Francisco, CA: Pearson. Michelet, B. ve Boutry, M. (1995). The Plasma Membrane H+-ATPase. Plant Physiology, 108, 1. Alıntı yapılan kaynak: http: //www. plantphysiol. org/content/108/1/1. full. pdf. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Intracellular ion environment and membrane electric potential. In Molecular cell biology (4. baskı, bölüm 15. 4). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21627/#_A4058_. Resting potential. (22 Haziran 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Resting_potential#Generation_of_the_resting_potential. Ek referanslar: Active transport. (24 Haziran 2016). Alıntı yapılan tarih ve kaynak: 21 Temmuz 2016, Wikipedia, https: //en. wikipedia. org/wiki/Active_transport#Primary_active_transport. Campbell, N. A. , Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2008). Membrane structure and function. Biology (8. baskı, sayfa 125-141). San Francisco, CA: Pearson. Cholera. (10 Ağustos 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Cholera. Field, M. (2003). Intestinal ion transport and the pathophysiology of diarrhea. J. Clin. Invest. , 111(7), 931–943. http: //dx. doi. org/10, 1172%2FJCI200318326. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Cotransport by symporters and antiporters. Molecular cell biology (4. baskı, bölüm 15, 6). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21687/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Intracellular ion environment and membrane electric potential. Molecular cell biology (4. baskı, bölüm 15, 4). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21627/. Membrane potential. (8 Ağustos 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Membrane_potential. Michelet, B. ve Boutry, M. (1995). The Plasma Membrane H+-ATPase. Plant Physiology, 108, 1-6. Alıntı yapılan adres: http: //www. plantphysiol. org/content/108/1/1. full. pdf. Purves, W. K. , Sadava, D. E. , Orians, G. H. ve Heller, H. C. (2004). Cellular membranes. Life: the science of biology (7. baskı, sayfa 87-105). Sunderland, MA: Sinauer Associates. Resting potential. (22 Haziran 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Resting_potential. Voltage. (17 Ağustos 2015). 19 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Voltage."
    },
    {
        "url": "https://tr.khanacademy.org/science/biology/x324d1dcc:more-about-membranes/x324d1dcc:cell-membranes/a/fluid-mosaic-model-cell-membranes-article",
        "title": "Akışkan Mozaik Modeli: Hücre Zarı Makalesi",
        "contents": "İnsan vücudu rastgele parçaların karman çorman bir karışımından yapılmış gibi görünebilir ancak durumun tam olarak bu olmadığını da bildiğinizi tahmin ediyoruz. İnsan vücudunu oluşturan sıvı besinler, hücre mekanizmaları ve taslak bilgileri, çift katmanlı lipitlerle çevrili, birbirinden ayrı hücrelerin içinde yer alırlar.\nHücre zarının amacı hücrenin farklı bileşenlerini bir arada tutmak ve onları hücrenin dışındaki ortamdan korumaktır. Hücre zarı ayrıca hücrenin çok fazla besin kaybetmemesi ya da aşırı iyon almaması için hücreye giren ve hücreden çıkanları düzenlemekle görevlidir. Zararlı şeyleri dışarıda tutmak konusunda da oldukça iyi bir iş çıkarır.\nNeden yapılmıştır?\nHücre zarının başlıca bileşenleri: 1. Fosfolipitler 2. Kolesterol 3. Proteinler\n1) Fosfolipitler\nFosfolipitlerin iki önemli kısımları vardır: bir baş ve iki kuyruk. Baş kısmı, suyu seven (hidrofilik) bir fosfat molekülüdür. Kuyruklar ise suyla geçinemeyen yani suyu iten (hidrofobik) yağ asitlerinden oluşmuştur. Hücre zarı, hücrenin dışından ve içinden olmak üzere, elektrolit ve diğer maddelerle karışmış suya maruz kalır. Hücresel zarlar oluştuklarında fosfolipitler, bu hidrofilik ve hidrofobik özelliklerinden ötürü, iki katman halinde birleşirler. Katmanlardaki fosfat başları, her iki tarafta da sulu ortama dönük olacak şekilde kuyruklar ise hidrofobik olduklarından ötürü, sudan saklanarak, başlardan oluşan kısımların orta tarafında gizlenirler. Biyologlar bu düzgün birleşim karakteristiğine \"kendiliğinden bir araya gelme\" ismini verirler.\n2) Kolesterol\nKolestrol, hücreye giren ve hücreden çıkan moleküllerin düzenlenmesine yardım eden bir steroid türüdür. Kolesterolden daha sonra detaylıca bahsedeceğiz ancak şimdilik hücre zarının bir parçası olduğunu unutmayın.\n3) Proteinler\nHücre iki farklı protein türünden ya da \"sınıfı\"ndan, oluşmuştur. İntegral proteinler fosfolipit çift katmanı içinde yer alır ve her iki tarafta da çıkıntı yaparlar. İntegral proteinler hücre zarı boyunca glikoz gibi büyük moleküllerin taşınmasına yardım ederler. Fosfolipit çift katmanın kutuplarıyla etkileşen, polar ve apolar bölgeler adı verilen bölgeleri bulunur.\nPolar ve apolar, bir moleküldeki elektronların konsantrasyonları ile alakalı terimlerdir. Polar, elektronların eşit şekilde dağılmaması yani bir tarafın diğerinden pozitif ya da negatif olarak daha yüklü olmasıdır. Apolar, elektronların eşit şekilde dağılmasıdır, böylece molekül, yüzeyi boyunca eşit şekilde yüklenmiş olur.\nDiğer protein sınıfı, zar boyunca uzanmayan periferal proteinlerdir. İntegral proteinlerin uçlarına bağlı olabilir ya da olmayabilirlerken, taşıma ya da haberleşmeye yardım ederler.\nHücre zarı neden sıvıdır?\nBilim insanları, hücre zarının nasıl göründüğünü ve çalıştığını akışkan mozaik modeliyle tanımlarlar, çünkü hücre zarı, zar boyunca yayılmış bir takım farklı molekülden oluşmuştur. Bir hücre zarını yakından inceleyecek olsaydınız, farklı molekül türlerinin bir araya geldiği, bir mozaiğe benzeyen bir yapı ya da örüntü görürdünüz. Bu moleküller iki boyutta sürekli olarak ve akışkan biçimde hareket ederler; aynen buzdağlarının okyanusun yüzeyinde yüzmeleri gibi. Molekül mozaiklerinin hareketi, tamamıyla aşılmaz bir bariyer oluşturmayı imkansız kılar.\nHücre zarının akışkanlığını etkileyen 3 etken bulunur:\nSıcaklık: Sıcaklık, fosfolipitlerin nasıl hareket ettikleri ve birbirlerine ne kadar yakın oldukları üzerinde etkilidir. Soğukta birbirlerine daha yakınken, sıcakta birbirlerinden uzaklaşırlar.\nKolesterol: Kolesterol molekülleri fosfolipit çift katmanları boyunca eşit şekilde dağılıp, çift katmanın farklı çevre koşullarında akışkan kalmasını sağlarlar. Kolesterol fosfolipitleri bir arada tutar, bir başka deyişle, onların birbirlerinden çok ayrılıp istenmeyen maddeleri geçirmelerini ya da aşırı sıkılaşıp zar hareketini kısıtlamalarını önler. Kolesterol olmazsa, hücrelerinizdeki fosfolipitler soğuğa maruz kaldıklarındaki gibi birbirlerine yaklaşarak gazlar gibi ufak moleküllerin, normalde yapabildikleri gibi, fosfolipitlerin arasından geçebilmelerini zorlaştırırlar. Kolesterol olmazsa, fosfolipitler birbirlerinden ayrılmaya başlayarak aralarda büyük boşluklar oluşmasına sebep olurlar. Doymuş ve doymamış yağ asitleri: Fosfolipit kuyrukları oluşturanlar yağ asitleridir. Doymuş yağ asitleri, aralarında tek bağ bulunan karbon zincirleridir. Sonuç olarak, zincirler düzdür ve sıkıca bir araya gelmeleri kolaydır. Doymamış yağlar, bazı karbon atomlarının arasında çift bağlar bulunan karbon zincirleridir. Çift bağlar zincirlerde bükülmelere sebep olarak zincirlerin sıkıca bir araya gelmelerini zorlaştırır.\nBu bükülmeler zar akışkanlığında; fosfolipitlerin arasındaki boşluğu artırarak moleküllerin düşük sıcaklıklarda donmalarını zorlaştırarak rol oynarlar. Ek olarak, büyümüş boşluklar CO2‍ ve O2‍ gibi ufak moleküllerin zardan hızlıca ve kolayca geçebilmelerini sağlar.\nHücre zarından neler geçebilir?\nFosfolipitler birbirlerine doğru çekilirler ama aynı zamanda sürekli hareket halindedirler ve biraz da birbirleri üzerinden sekerler. Zarın akışkanlığından doğan bu boşluklar inanılmaz derecede küçük olduğundan, hücre zarı yine de etkili bir bariyer olarak kabul edilir. Bu sebepten ve proteinlerin zardan geçişe yardımcı olma özelliklerinden ötürü, hücre zarları yarı-geçirgen olarak adlandırılırlar.\nHücresel ortamda bulunan moleküller 5 geniş sınıfa ayrılırlar. Bu moleküllerin bazıları zarı geçebilirken, bazıları da başka moleküllerin veya işlemlerin yardımına ihtiyaç duyarlar. Bu molekül sınıflar arasında ayrım yapmanın yollarından biri, suyla etkileşimleridir. Hidrofilik (suyu seven) moleküller suyla veya diğer hidrofilik moleküllerle bağ kurabilme yeteneğine sahiptir. Bunlara polar molekül adı verilir. Bunun tam tersi ise, hidrofobik (sudan korkan) moleküller için doğrudur ve bu moleküller de apolar moleküller olarak adlandırılır. İşte o 5 sınıf:\nOksijen ve karbondioksit gibi, küçük, apolar moleküller, lipit çift katmanından; fosfolipit çift katmanlarının arasına sıkışarak geçerler. Taşıma için proteinlere ihtiyaç duymazlar ve zardan hızla geçebilirler. Su gibi, küçük, polar moleküller, üstteki molekül tipinden biraz daha zordur. Fosfolipit çift katmanlarının iç kısımlarının hidrofobik kuyruklardan oluştuğunu hatırlayın. Su moleküllerinin geçişi kolay olmaz, ama yine de proteinlerin yardımı olmaksızın geçebilirler. Ancak bu, diğerlerine oranla biraz daha yavaş gerçekleşen bir işlemdir. Karbon halkaları gibi büyük, apolar moleküller, bu halkalar da katmanlardan geçebilirler fakat bu da yavaş bir işlemdir. Basit şekerlerden biri olan glikoz veya iyonlar gibi büyük, polar moleküller, bir iyonun yükü ve büyük polar moleküllerin boyutlarıyla yükleri, fosfolipit zarın apolar bölgesinden yardım olmaksızın geçmelerini aşırı zor bir hale getirir.\nBunları da göz önünde bulundurun:\nHücre zarının önemli molekülleri alma/dışa aktarma veya haberleşme özelliklerinde bir sorun olursa ne olur? Fosfolipit çift katmanın bu işlevleri yerine getirme özelliğindeki sorunlar ile ilişkili pek çok hastalık mevcut. Bunlardan biri beynin küçülmesiyle ve hafıza kaybıyla nitelendirilen Alzheimer hastalığıdır. Alzheimer hastalığının ortaya çıkışını açıklayan fikirlerden biri, beyin nöronlarının fosfolipit çift katmanına yapışan plakların oluşumudur. Bu plaklar beyin nöronları arasında haberleşmeyi engelleyerek nihayetinde nöronların ölümüne yol açar ve buna bağlı olarak, zayıf kısa süreli bellek gibi Alzheimer semptomlarına sebep olurlar.\nLisanslama Bu makale CC-BY-NC-SA 4, 0 lisansıyla lisanslanmıştır. https: //creativecommons. org/licenses/by-nc-sa/4, 0/"
    },
    {
        "url": "https://tr.khanacademy.org/science/biology/x324d1dcc:more-about-membranes/x324d1dcc:cell-membranes/a/hs-the-cell-membrane-review",
        "title": "Hücre Zarı Tekrar",
        "contents": "Önemli Terimler\nTerim Anlam Hücre zarıHücreyi ve iç ortamını saran; hücrenin içine giren ve hücrenin dışına çıkan maddeleri kontrol eden özelleşmiş bir yapıHidrofobik Suyla karışmayan molekül (“sudan korkan”)Hidrofilik Suyla karışan molekül (“suyu seven”)Amfipatik Hem hidrofobik hem de hidrofilik özelliklere sahip olan molekül Fosfolipit Bir gliserol, iki yağ asidi kuyruğu ve bir fosfat grubundan oluşan amfipatik lipitÇift Katmanlı Fosfolipitİki fosfolipit katmanından oluşan ve kuyrukları içe dönük biyolojik zar Yarı Geçirgen Zar Belirli maddelerin içinden geçmesine izin veren zar\nHücre zarının yapısı ve işlevleri\nHücre zarı yarı geçirgen ya da seçici geçirgen olarak tanımlanır. Çift katmanlı fosfolipitler ve diğer lipitlerden, proteinlerden ve karbonhidratlardan oluşmaktadır.\nGörselin uyarlandığı kaynak: Open Stax Biology.\nHer fosfolipit amfipatiktir; iki hidrofobik kuyruktan ve bir hidrofilik baştan meydana gelmektedir. Hidrofobik kuyruklar birbirlerine ve içe doğru yönelirken, hidrofilik baş dışa doğru dönüktür.\nGörsel hakları: Open Stax Biology.\nHücre zarının özgün yapısı, küçük maddelerin (oksijen veya karbon dioksit gibi) içinden geçebilmesini sağlamaktadır.\nSık rastlanan hatalar ve kavram yanılgıları\nHidrofobik kuyruklar içe dönüktürler ve hidrofilik başlar dışa dönüktürler. Buradaki iki sözcüğün sonlarını karıştırıyorsanız, \"korku\" anlamına gelen sözcük kökü \"fobi\"yi aklınıza getirin. Hidrofobik kuyruklar sudan korkmakta oldukları için, hücre içinde de dışında da sudan uzak durmaya çalışırlar. Hücre zarı çift katmanlı fosfolipit içermektedir, fakat bu terimlerin yerleri değiştirilemez. Hücre zarının bir kısmı iki fosfolipit katmanından oluşan çift katmanlı fosfolipittir. Fakat hücre zarı, zar proteinleri ve karbonhidratlar gibi diğer makromolekülleri de içermektedir. Bu yüzden hücre zarının çift katmanlı fosfolipitten oluştuğunu söyleyebileceğimiz gibi, sadece ondan oluştuğunu da söyleyemeyiz."
    },
    {
        "url": "https://tr.khanacademy.org/science/biology/x324d1dcc:more-about-membranes/x324d1dcc:transport/a/hs-passive-transport-review",
        "title": "Pasif  Taşıma Tekrar",
        "contents": "Önemli terimler\nTerim Anlam Pasif Taşıma Gerçekleşmesi için enerji gerektirmeyen taşıma türüKonsantrasyon GradyanıBir maddenin konsantrasyonunun değiştiği bölge Geçirgenlik Maddelerin içinden geçmesine izin veren bir zarın kalitesi Denge Bir maddenin bir bölgede eşit olarak dağıldığı durum\nPasif Taşımanın Türleri\nDifüzyon\nDifüzyon sırasında, maddeler, konsantrasyon eşitlenene kadar, yüksek konsantrasyonlu bir alandan düşük konsantrasyonlu bir alana doğru hareket ederler.\nTeşekkürler: Open Stax Biology, Mariana Ruiz Villareal'ın orijinal çalışmasından uyarlanmıştır.\nBu, bazı maddelerin hücre içine girip çıkması için de geçerlidir. Hücre zarı yarı geçirgen olduğu için, yalnızca karbondioksit ve oksijen gibi küçük, yüksüz maddeler hücre kolayca geçebilmektedir. Yüklü iyonlar veya büyük moleküller farklı taşıma türleri gerektirir.\nKolaylaştırılmış Difüzyon\nGazlar hücre zarının fosfolipitleri arasında kolayca difüze olabilse de, birçok polar veya yüklü maddenin (klorür gibi) zar proteinlerinden yardım alması gerekir. Zar proteinleri, kanal proteinleri veya taşıyıcı proteinler olarak ayrılırlar.\nBu maddeler için bir konsantrasyon gradyanı mevcut olsa bile, yükleri veya polariteleri hücre zarının hidrofobik merkezinden geçmelerini engeller. Kolaylaştırılmış difüzyon yoluyla taşınan maddeler hala konsantrasyon gradyanı ile hareket eder, ancak taşıma proteinleri onları geçerken hidrofobik bölgeden korur.\nGörüntü, Mariana Ruiz Villareal (genel kullanıma açık) tarafından \"Şema kolaylaştırılmış hücre zarında difüzyon\" kaynağından değiştirilmiştir.\nSık rastlanan hatalar ve kavram yanılgıları\nHer şey hücreye pasif taşıma yoluyla girmez. Yalnızca su, karbondioksit ve oksijen gibi en küçük moleküller hücre zarlarından serbestçe geçebilirler. Daha büyük moleküller veya yüklü moleküller genellikle hücreye taşınacak bir enerji girdisi gerektirir. Dengeye ulaşıldığında bile, partiküller hücre zarı boyunca hareket etmeyi bırakmazlar. Konsantrasyonlar değişmiyormuş gibi görünse de, neredeyse eşit sayıda partikül zarı her iki yönde geçerler. Bu, maddelerin konsantrasyonunda net bir değişiklik olmadığı anlamına gelir."
    },
    {
        "url": "https://tr.khanacademy.org/science/biology/x324d1dcc:more-about-membranes/x324d1dcc:transport/a/hs-active-transport-review",
        "title": "Aktif Taşıma Tekrar",
        "contents": "Önemli Terimler\nTerim Anlam Aktif Taşıma Gerçekleşmesi için bir enerji girdisi gerektiren taşıma türüKonsantrasyon GradyanıBir maddenin konsantrasyonunun değiştiği bölge ATPAdenozin trifosfat, canlılarda birincil enerji taşıyıcısı\nAktif taşıma sırasında maddeler, düşük konsantrasyonlu bir alandan yüksek konsantrasyonlu bir alana doğru konsantrasyon gradyanına karşı hareket eder. Bu süreç “aktiftir” çünkü enerji kullanımını gerektiriyor (genellikle ATP şeklinde). Pasif taşımanın tam tersidir.\nGörsel hakları: Open Stax Biology. orijinal çalışma: Mariana Ruiz Villareal.\nAktif taşıma, ATP hidrolizi meydana geldiğinde konformasyonu değiştiren taşıyıcı proteinlerin yardımını gerektirir.\nSık rastlanan hatalar ve kavram yanılgıları\nAktif taşıma, kolaylaştırılmış difüzyonla aynı şey değildir. Hem aktif taşıma hem de kolaylaştırılmış difüzyon, taşımaya yardımcı olmak için proteinleri kullanır. Bununla birlikte, aktif taşıma, konsantrasyon gradyanına karşı çalışır ve maddeleri düşük konsantrasyonlu alanlardan yüksek konsantrasyonlu alanlara tdoğru aşır. Ayrıca kullandıkları protein türleri de farklıdır. (Aşağıya bakın. )Aktif taşımada, kanal proteinleri değil, taşıyıcı proteinler kullanır. Bu taşıyıcı proteinler, konformasyonu değiştirmek için ATP'ye ihtiyaç duyduklarından, kolaylaştırılmış difüzyonda görülenlerden farklıdır. Maddeler sadece konsantrasyon gradyanı boyunca hareket edebildikleri için kanal proteinleri aktif taşımada kullanılmaz."
    },
    {
        "url": "https://tr.khanacademy.org/science/biology/cellular-respiration-and-fermentation/intro-to-cellular-respiration/a/intro-to-cellular-respiration-and-redox",
        "title": "Hücresel Solunum ve Redoks",
        "contents": "Giriş\nBir hücre olduğunuzu hayal edin. Kocaman, sulu bir glikoz molekülü alıyorsunuz ve metabolik tepkimelerinizi gerçekleştirebilmek için bu glikoz molekülünde bulunan enerjinin bir bölümünü daha kullanılabilir bir hale getirmek istiyorsunuz. Bunu yaparken nasıl bir yol izlerdiniz? Bu glikoz molekülünden mümkün olduğu kadar fazla enerji elde etmek için ne yapardınız? Elde ettiğiniz enerjinin kullanılabilir bir enerji olması gerekiğini de unutmayın!\nBiz ve diğer canlı organizmalar, bu konuda oldukça şanslı varlıklarız çünkü hücrelerimiz glikozdan ve diğer organik moleküllerden (yağlar ve aminoasitler gibi) enerji elde ederken mükemmel bir performans gösteriyor. Bu bölümde hücrelerin bu yakıtları nasıl parçaladığını inceleyeceğiz, daha sonra bu süreç için son derece önemli olan elektron taşıma tepkimeleri (redoks tepkimeleri) ile ilgili bazı örneklere yer vereceğiz.\nYakıt parçalama patikaları (özet)\nGlikoz gibi moleküllerden enerji elde eden tepkimelere katabolik tepkimeler adı verilir. Katabolik tepkimeler büyük molekülleri daha küçük parçalara ayırırlar. Örneğin; glikoz oksijenle bir araya geldiğinde parçalanır, altı karbondioksit ve altı su molekülü ortaya çıkar. Bu işlemin tepkimesini şu şekilde yazabiliriz:\nC6H12O6‍ + 6O2‍ →‍ 6CO2‍ + 6H2O‍ ΔG=−686kkal/mol‍\nBu tepkimenin tamamı bir hücrede daha küçük adımlara ayrılabilir. Glikoz bağlarında bulunan enerji küçük patlamalar halinde ortaya çıkar, bu enerjinin bir kısmı ise adenozin trifosfat (ATP) (hücredeki tepkimelere güç veren küçük bir molekül) şeklinde alınır. Glikozdan elde edilen enerjinin çoğu ısı şeklinde dağılsa da metabolizmanın hücreyi çalıştırması için gereken enerji sağlanır.\n_Görselin uyarlandığı kaynak: \"ATP: Adenosine triphosphate: Figure 1, \" Open Stax College, Biology, CC BY 4, 0. _\nBir glikoz molekülü yavaşça parçalara ayrılırken, bazı ayrıştırma aşamalarında doğrudan ATP formunda enerji açığa çıkar. Bu aşamalarda bir fosfat grubu ADP'ye 180 derece açıyla ara bir yoldan transfer edilir. Bu süreç alt tabaka fosforilasyonu olarak bilinir.\nBuna ek olarak, dolaylı yoldan ATP üretilmesini sağlayan aşamalar da vardır. Bu aşamalarda glikozun elektronları, elektron taşıyıcıları olarak bilinen küçük moleküllere transfer edilir. Elektron taşıyıcıları elektronları mitokondrinin iç zarında bulunan elektron taşıma zinciri olarak bilinen bir grup proteine götürürler. Elektronlar elektron taşıma zinciri üzerinde hareket ettikleri sırada daha yüksek bir enerji seviyesinden daha düşük bir seviyeye ve en sonunda da oksijene aktarılarak su oluşumuna sebep olurlar.\nBir elektron, elektron taşıma zincirinden geçerken serbest bıraktığı protonları (H+‍ ) mitokondrinin matrisinden dışarı pompalar ve böylece elektrokimyasal bir gradyan üretir. H+‍ gradyandan geri aktıklarında ATP sentaz ismi verilen bir enzimin içinden geçerler ve ATP sentezini tetiklerler. Bu süreç oksidatif fosforilasyon olarak bilinir. Aşağıdaki grafik oksidatif ve alt tabaka düzeyinde fosforilasyon örnekleri göstermektedir.\n_Görselin uyarlandığı kaynak: \"Etc4\", Fvasconcellos (genel kullanıma açık). _\nBir mitokondri gerçekten böyle mi görünür? Tam olarak değil! Bu oksidatif fosforilasyonun nasıl işlediğini anlamamız için tasarlanmış basitleştirilmiş bir diyagram. Oysa ki gerçek bir mitokondride matris burada gözüktüğünde çok daha büyük bir alan kaplar ve onu kaplayan iç mitokondri zarı da bir sürü kıvrımlar ve tüneller barındırırdı. Bu kıvrımlar ve tüneller, mitokondri zarının yüzey alanını arttırarak, enerji üretiminde kullanılan, ATP sentaz ve elektron taşıma zinciri proteinleri gibi, birçok enzim kopyasını bünyesinde barındırmasını sağlar.\nGlikoz gibi organik yakıtların elektron taşıma zinciri kullanılarak parçalara ayrılmasına hücresel solunum adı verilir.\nElektron servisleri olarak da adlandırlan elektron taşıyıcıları, hücresel solunumda önemli bir rol oynayan küçük organik moleküllerdir. İsimleri yaptıkları işin iyi bir tanımıdır: bir molekülden elektronları alıp başka bir moleküle bırakırlar. Yukarıdaki grafikte elektron taşıyıcılarını glikozun parçalanması tepkimelerinde elektron taşıma zincirlerine elektron taşırken görebilirsiniz.\nHücresel solunumda önemli olan iki tip elektron taşıyıcısı vardır: NAD+‍ (aşağıda gösterilen nikotinamid adenin dinükleotid) ve FAD (flavin adenin dinükleotid).\n_Görselin uyarlandığı kaynak: \"Energy in living systems: Figure 1, \" Open Stax College, Biology (CC BY 3, 0). _\nNAD+‍ ve FAD elektron aldıklarında aynı zamanda bir ya da daha fazla hidrojen atomu da kazanarak biraz daha farklı bir forma dönüşürler:\nNAD+‍ +‍ 2e−‍ +‍ 2H+‍ →‍ NAD‍ H‍ +‍ H+‍\nFAD‍ +‍ 2e−‍ +‍ 2 H+‍ →‍ FADH2‍\nElektronları bıraktıklarında da, düzenli bir şekilde orijinal formlarına geri dönerler:\nNAD‍ H‍ →‍ NAD+‍ +‍ 2e−‍ +‍ H+‍\nFADH2‍ →‍ FAD‍ +‍ 2e−‍ +‍ 2 H+‍\nNAD+‍ ve FAD'ın elektron kazandıkları veya kaybettikleri tepkimeler, redoks tepkimeleri olarak adlandırılan bir tepkime sınıfına örnektir. Bu tepkimelerin ne olduklarını ve hücresel solunumda neden bu kadar önemli olduklarını daha yakından inceleyelim.\nRedoks tepkimeleri nedir?\nHücresel solunum elektronların bir molekülden diğerine geçtiği bir sürü tepkime gerektirir. Elektron transferi gerektiren tepkimeler, yükseltgenme-indirgenme tepkimeleri (ya da redoks tepkimeleri) olarak bilinirler.\nKimya dersinde redoks tepkimelerinin, bir molekül elektronları kaybedip yükseltgenirken, başka bir molekülün elektron kazanarak (bu elektronlar birinci molekül tarafından kaybedilenlerdir) indirgenmesi ile gerçekleştiğini öğrenmiş olabilirsiniz. Aklınızda kalması için şöyle kısaltabilirsiniz: \"EKY-EKİ\": Elektron Kaybet, Yükseltgen ve Elekton Kazan İndirgen.\nMagnezyum klorürün oluşumu yukarda tanımladığımız redoks tepkimelerine verilebilecek iyi bir örnektir:\nMg+Cl2→Mg2++2Cl−‍\nBu tepkimede, magnezyum atomu iki elektron kaybettiği için yükseltgenir. Bu iki elektron indirgenmiş olan klor tarafından kabul edilir.\nAncak, Sal Khan'ın yükseltgenme ve indirgenmehakkındaki videosunda da bahsettiği gibi redoks tepkimelerini tanımlarken, \"elektron kazanma\" ve \"elektron kaybetme\" terimlerine şüpheyle yaklaşmalıyız. Bunun nedeni bir molekülün elektronlarını tuttuğu ve dolayısıyla tamamen elektronlarını kazanmadığı veya elektronları tutulduğu için tamamen kaybetmediği tepkimelerin de olabileceği olasılığıdır.\nBu ne mi demek? Örneklemek için Sal Khan'ın videosundaki örneği kullanalım:\n2‍ H2‍ +‍ O2‍ →‍ 2‍ H2O‍ +‍ ısı. s‍\nBu tepkime belirgin bir elektron transferi içermemesine rağmen bir redoks tepkimesidir. Bunun nedeni ise H‍ and O‍ atomlarındaki elektron yoğunluklarının, tepkimeye giren maddeler ile ürünler arasında farklı olmasıdır.\nBunun neden doğru olduğu, çok da anlaşılır olmadığı için atomların özelliklerini kullanarak açıklayalım. H‍ atomları birbirleriyle H2‍ içinde bağ kurduklarında elektronlarını eşit olarak paylaşırlar. Aynı durum O2‍ içinde birbirleriyle bağ kuran O‍ atomları için de geçerlidir. Ancak durum, ürün olan H2O‍ için farklıdır. Bir su molekülünün içindeki O−H‍ bağında elektronlar, oksijen, hidrojenden daha elektroegatif ya da elektrona daha aç olduğundan, O‍ atomuna H‍ olduklarından daha yakın olurlar.\nYukarıdaki tepkimede elektronların tamamen kaybedilmemesine veya kazanılmamasına rağmen:\nO‍ atomunun tepkimeden sonra, öncesine göre daha fazla elektron yoğunluğu bulunur (indirgenmiştir). H‍ atomunun elektron yoğunluğu ise azalmıştır (oksitlenmiştir).\nKimyaya ilgi duyanlar için tepkime sırasındaki elektron yakalama, daha detaylı olarak O‍ ve H‍ atomlarının yükseltgenme basamaklarındaki değişimle açıklanabilir. Yükseltgenme basamaklarının, elektron paylaşımı değişimlerinde bir gösterge olarak nasıl kullanabilecekleri hakkında daha fazla bilgi edinmek için Sal Khan'ın videosuna göz atabilirsiniz.\nPeki H‍ ve O‍ atomları kazanıp kaybetmek ne anlama geliyor?\nYükseltgenme ve indirgenme tepkimeleri, özünde elektronların transferi veya yakalanması ile ilgilidir. Ancak, biyoloji bağlamında, elektronların nereye gittiklerini anlamak için kullanabileceğimiz küçük bir hile var. Bu hile, H‍ ve O‍ atomlarının elektron kazanımlarını veya kaybetmelerini, elektronların transferini anlamak için kullanmamızı sağlıyor.\nGenel olarak:\nKarbon içeren bir molekül, bir tepkime sırasında H‍ atomları kaybederse veya O‍ atomları kazanırsa büyük ihtimalle indirgenmiştir (elektronlar ya da elektron yoğunluğu kazanmıştır)Diğer yandan, karbon içeren bir molekül H‍ atomları kaybederse ya da O‍ atomları kazanırsa büyük ihtimalle yükseltgenmiştir (elektronlar veya elektron yoğunluğu azalmıştır)\nÖrneğin, glikoz ayrıştırma tepkimesine geri dönelim:\nGlikozda, karbon H‍ atomları ile bağdaştırılırken, karbon dioksitte H‍ s ile bağdaştırılmamaktadır. Benzer bir şekilde, O2‍ içindeki O‍ atomları, H‍ s ile tepkimeden sonra daha çok bağdaştırılır. Buna bağlı olarak, oksijenin indirgendiğini tahmin edebiliriz (Sal Khan, bunu elektron transferi bakımından solunumda redoks tepkimeleri üzerine olan videosunda doğruluyor.\nBu hile neden işe yarıyor? İşte Sal Khan'ın biyolojide yükseltgenme ve indirgenme hakkındaki videosundan bunun hakkında düşünebileceğiniz bir yol:\nH‍ 'nin bağ kurduğu atomlar genellikle C, O, N, ‍ ve P‍ gibi organik ve H‍ 'in kendisinden daha elektronegatiflerdir. O yüzden eğer bir H‍ atomu ve elektronu bir moleküle katılırsa büyük ihtimalle yeni H‍ ile bağ kuran herhangi bir şey elektron alacak ve böylelikle de indirgenmiş olacak. O‍ biyolojik moleküllerde yaygın bulunan diğer önemli atomlar arasında en elektronegatif olanıdır. Eğer bir moleküle katılırsa, büyük ihtimalle bağ kurduğu şeyden elektron yoğunluğunu çekerek onun yükseltgenmesini sağlayacaktır.\nRedokstan neden bu kadar çok bahsettik?\nArtık bir redoks (yükseltgenme-indirgenme) tepkimesinin ne olduğunu daha iyi anladığımıza göre, nasıl işlediği hakkında düşünmeye başlayabiliriz. Neden bir hücre, uzun redoks tepkimeleri serisinde, elektronları glikozdan ayırmaya, onları elektron taşıyıcılarına transfer etmeye ve bir elektron taşıma zincirinden geçirtmeye uğraşıyor?\nBasit cevap: glikoz molekülünden enerji almak için! İşte makalenin başında gördüğümüz glikozun parçalanmasına ait tepkime:\nBunu daha açık bir şekilde şöyle yazabiliriz:\nC6H12O6‍ + 6O2‍ →‍ 6CO2‍ + 6H2O‍ + energy! ‍\nSal Khan'ın da solunumda redoks tepkimeleri hakkındaki videosunda da açıkladığı gibi, elektronlar C‍ ya da H‍ gibi daha az elektronegatif atomlarla bağlantılı olduklarında daha yüksek bir enerji seviyesinde olurlar. O‍ gibi daha çok elektronegatif atomlarla beraber olduklarında ise daha düşük bir enerji seviyesinde bulunurlar. Öyleyse, yukarıdaki gibi bir glikoz parçalama tepkimesinde olduğu gibi, elektronlar glikozdan oksijene geçerken daha \"rahat\" bir düşük enerji durumuna vardıkları için enerji açığa çıkar.\nElektronlar olarak açığa çıkan enerji, düşük enerji durumuna geçerken yakalanabilir ve iş yapmak için kullanılabilir. Hücresel solunumda, glikozdaki elektronlar azar azar oksijene doğru elektron taşıma zincirinin içinden hareket eder, her biri öncesinden daha düşük enerji seviyelerinden geçer ve her seviyede enerji serbest bırakır. Hücresel solunumun hedefi bu enerjiyi ATP formunda yakalamaktır.\nGörselin uyarlandığı kaynak: Carbohydrate metabolism: Figure 1 Open Stax College, Anatomy & Physiology, CC BY 3, 0\nBir saniye, enerji tam anlamıyla ATP'ye mi dönüşür? Güzel soru! Hayır, bu süreç o kadar da doğrudan gerçekleşen bir şey değil. Bu diyagram sadece konsepti gösteriyor, mekanizmanın kendisini değil. Peki aslında ne oluyor? Elektron taşıma zincirlerindeki elektron transferlerinde serbest bırakılan enerji, proton gradyanı (bu makalenin başında bahsediliyor) olarak yakalanır ve bu proton gradyanı ATP sentaz ismi verilen bir enzimin gerçekleştirdiği bir olay olan ADP'nin ATP'ye dönüştürülmesi için enerji sağlar. Başka bir değişle, enerji ATP'ye dönüştürülmez. (Özel görecelik kuramı dışında enerjiyi maddeye dönüştürmek oldukça zordur! ) Bunun yerine, serbest bırakılan enerjinin bir kısmı, ADP ve inorganik fosfatı, ATP üretmek için birbirine yapıştırmakta kullanılır. Enerji yeni oluşturulan ATP'deki bağda depolanır, ADP'de değil.\nGelecek makalelerde ve videolarda hücresel solunumun üstünden adım adım geçeceğiz ve redoks transferlerinde enerjinin ATP olarak nasıl yakalandığını göreceğiz.\nAçıklama ve Kaynaklar Açıklama: Bu makalenin uyarlandığı kaynak: “Energy in living systems, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 34/Energy-in-Living-Systems. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cellular respiration and fermentation. Campbell biology (10. baskı, sayfa 162-184). San Francisco, CA: Pearson. Ek referanslar: Ask. com. (2015). What is the balanced equation for the combustion of butane? Chemical equations. Alıntı yapılan adres: http: //www. ask. com/science/balanced-equation-combustion-butane-b64076e76addd3b2. Anaerobic respiration. (09. 09. 2015). 10. 09. 2015 tarihinde Wikipedia'dan indirilmiştir: https: //en. wikipedia. org/wiki/Anaerobic_respiration. Berg, J. M. , Tymoczko, J. L. ve Stryer, L. (2002). Metabolic pathways contain many recurring motifs. Biochemistry (5. baskı, bölüm 14, 3). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22398/. Berg, J. M. , Tymoczko, J. L. ve Stryer, L. (2002). Oxidative phosphorylation depends on electron transfer. Biochemistry (5. baskı, bölüm 18, 2). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22352/. Cofactor (biochemistry). (25 Ağustos 2015). Alıntı yapılan tarih ve kaynak: 10 Eylül 2015, Wikipedia, https: //en. wikipedia. org/wiki/Cofactor_%28biochemistry%29. Dehydrogenase. (03. 06. 2015). 10. 09. 2015 tarihinde Wikipedia'dan indirilmiştir: https: //en. wikipedia. org/wiki/Dehydrogenase. Gute, B. (2008). Chapter 5: oxidation-reduction reactions. General chemistry I. Alıntı yapılan adres: http: //www. d. umn. edu/~bgute2/chem1151/lecture/exams/Redox_Study Guide. pdf. Gutierrez, R. (2011). Bio41 Hafta 6 — Biyokimya ders notları 7-9. Biosci 41, Stanford. Kimball, J. W. (01. 02. 2000). Redox potentials. Kimball’s biology pages. Alıntı yapılan adres: http: //users. rcn. com/jkimball. ma. ultranet/Biology Pages/R/Redox Potentials. html. Mc Michael, Kirk. (2001). Oxidation and reduction of carbonyl groups. Chemistry 240. Alıntı yapılan adres: http: //chemistry2. csudh. edu/rpendarvis/Ox Red. html. Nicotinamide adenine dinucleotide. (05. 09. 2015). 10. 09. 2015 tarihinde Wikipedia'dan indirilmiştir: https: //en. wikipedia. org/wiki/Nicotinamide_adenine_dinucleotide. Oxidation-reduction reactions. Bodner research web. Alıntı yapılan adres: http: //chemed. chem. purdue. edu/genchem/topicreview/bp/ch19/oxred_1. php. Redox. Weak interactions: screen science explained. Alıntı yapılan adres: https: //weakinteractions. wordpress. com/primers/redox/."
    },
    {
        "url": "https://tr.khanacademy.org/science/biology/cellular-respiration-and-fermentation/glycolysis/a/glycolysis",
        "title": "Glikoliz",
        "contents": "Giriş\nSize ve sütü yoğurda çeviren, arkadaş canlısı Lactobacillus acidophilus isimli bakteriye birer adet glikoz molekülü verdiğimizi varsayalım. İkiniz de, ayrı ayrı, bu glikoz molekülüyle ne yapardınız?\nGeniş kapsamlı bir biçimde ele alacak olursak, sizin hücrelerinizin birinde gerçekleşen glikoz metabolizması, Lactobacillus bakterisinde gerçekleşen metabolizmadan çok farklıdır. Daha fazla bilgi edinmek için fermantasyon makalesine göz atabilirisiniz. Yine de, her iki durumda da, ilk adımların aynı olduklarını bilmekte fayda var: hem sizin hem de bakterinin glikoz molekülünü, glikolize uğratarak ikiye ayırması gerekir1‍ .\nGlikoliz nedir?\nGlikoliz, enerji elde etmek için, glikozun bir seri tepkime sonucunda pirüvat denilen iki adet üç karbonlu moleküle ayrılması olayıdır. Glikoliz çok çok eski zamanlardan kalma metabolik bir patikadır. Bu, çok uzun zaman önce evrimleştiği anlamına gelir ve bugün yaşayan organizmaların büyük çoğunluğunda görülür 2, 3‍ .\nHücresel solunum gerçekleştiren organizmalarda glikoliz, hücresel solunumun ilk aşamasıdır. Ancak glikoliz için oksijene ihtiyaç duyulmaz ve oksijen kullanmayan anaerobik canlılar da bu patikayı izlerler.\nGlikolizin önemli noktaları\nGlikolizin on aşaması vardır. İlgilerinize ve aldığınız derslere göre bu aşamaların hepsinin detaylarını bilmek istiyor olabilirsiniz. Ya da her bir atomun başına neler geldiğini merak etmiyor ve yalnızca glikolizin temel adımlarını ve prensiplerini öğrenmek istiyor olabilirsiniz. Sadece bunu gerçekleştiren patkanın kolaylaştırılmış bir versiyonu ile başlayalım.\nGlikoliz, hücrenin sitozolünde gerçekleşir ve iki ana evreden oluşur: aşağıdaki resimde, noktalı çizginin üstünde gösterilen enerji gerektiren evre ve noktalı çizginin altında gösterilen enerji açığa çıkaran evre görülmektedir.\nEnerji gerektiren evre. Bu evrede, başlangıç molekülü olan glikoz, iki adet fosfat grubunun bağlanmasıyla tekrar düzenlenir. Fosfat grupları, bu modifikasyona uğramış şekeri—şu anda adı fruktoz-1, 6-bifosfat olan—kararsız hale getirir, böylece bu şekerin ikiye bölünerek, iki adet fosfat içeren üç karbonlu şeker oluşturmasını sağlar. Bu aşamalarda kullanılan fosfatlar ATP‍ 'den temin edilir ve bundan dolayı iki adet ATP‍ molekülü kullanılmış olur.\nKararsız şekerlerin ikiye bölünmesiyle oluşan üç karbonlu şekerler birbirinden farklıdır. Bir sonraki aşamaya yalnızca bir tanesi —Gliseraldehit 3- fosfat— katılabilir. Fakat, istenmeyen DHAP‍ şekeri kolaylıkla istenen şekere dönüştürülebilir, böylece en sonunda ikisi de patikayı bitirmiş olurlar.\nEnerji açığa çıkaran evre. Bu evrede her bir üç karbonlu şeker, bir seri tepkimeden geçerek üç karbonlu olan başka bir moleküle, pirüvata dönüştürülür. Bu tepkimelerde iki adet ATP‍ molekülü ve bir adet NADH‍ molekülü oluşturulur. Bu evre, iki adet üç karbonlu şekerin her biri için bir kere gerçekleştiğinden, toplamda 4 ATP‍ ve 2 NADH‍ elde edilir.\nGlikolizdeki her tepkime, kendine ait bir enzim tarafından katalize edilir. Glikolizin devamlılığı için en önemli enzim, kararsız olan iki fosfatlı şeker molekülü yani fruktoz 1, 6-difosfatı4‍ , katalize eden fosfofruktokinaz enzimidir. Fosfofruktokinaz hücrenin enerji ihtiyacına cevap olarak glikolizi yavaşlatır veya hızlandırır.\nÖzetlersek, glikoliz, bir adet altı karbonlu glikoz molekülünü, iki adet üç karbonlu pirüvat molekülüne dönüştürür. Bu aşamanın net ürünleri iki adet ATP‍ molekülü (oluşturulan 4‍ ATP‍ −‍ kullanılan 2‍ ATP‍ ) ve iki adet NADH‍ molekülüdür.\nAdımların detayları: Enerji gerektiren evre\nGlikolizin enerji gerektiren evresinde neler olduğunu genel olarak zaten gördük. İki fosfat grubuna sahip kararsız bir şeker elde etmek ve sonra da bu şekeri, birbirinin izomeri olan iki adet üç karbonlu moleküle ayırmak için 2 ATP‍ harcanır.\nŞimdi ise, her bir aşamayı daha detaylıı bir biçimde ele alacağız. Her bir aşama kendine özgü olan enzim tarafından katalize edilir ve bu enzimlerin isimleri, aşağıdaki şemada tepkime okunun altında gösterilmiştir.\nGörselin uyarlandığı kaynak: \"Glikoliz: Şekil 1\" Open Stax College, Biology, CC BY 3, 0\n1. Adım. Bir adet fosfat grubu ATP‍ 'den glikoza devredilir, böylece glukoz 6-fosfat oluşur. Glukoz 6-fosfat, tepkimeye girmeye glikozdan daha eğilimlidir ve fosfatın eklenmesi ile glikoz hücrenin içinde hapsolur; çünkü fosfata sahip bir glikoz hücre zarından kolayca geçemez.\n2. Adım. Glukoz 6-fosfat, izomeri olan fruktoz 6-fosfata dönüştürülür.\n3. Adım. Bir fosfat grubu ATP‍ den fruktoz 6-fosfata aktarılır, böylece fruktoz 1, 6-difosfat oluşur. Bu adım, glikoliz evresini hızlandırarak veya yavaşlatarak düzenleyen, fosfofruktokinaz enzimi tarafından katalize edilir.\n4. Adım. Fruktoz 1, 6-difosfat, iki adet üç karbonlu şeker oluşturmak için ikiye bölünür. Bu şekerler dihidroksi aseton fosfat (DHAP‍ ) ve gliseraldehit 3-fosfattır. Bunlar birbirinin izomeridir, fakat yalnızca bir tanesi —gliseraldehit 3-fosfat— doğrudan glikolizin diğer aşamalarına geçebilir.\n5. Adım. DHAP‍ , gliseraldehit 3-fosfata dönüştürülür. İki molekül denge halindedir fakat, yukarıdaki şemada gösterildiği gibi, gliseraldehit 3-fosfat harcandıkça denge aşağı doğru “çekilir”. Böylece DHAP‍ lerin tümü, nihayetinde dönüştürülmüş olur.\nAdımların detayları: Enerji açığa çıkaran evre\nGlikolizin ikinci yarısında, ilk yarıda oluşan üç karbonlu şekerler bir dizi ek dönüşümlerden geçer ve en sonunda pirüvata dönüşürler. Bu süreçte, iki NADH‍ molekülünün yanı sıra, dört ATP‍ molekülü üretilir.\nŞimdi, bu ürünlerin oluşmasına yol açan tepkimeleri daha detaylı bir şekilde inceleyeceğiz. Aşağıda gösterilen tepkimeler iki adet üç karbonlu şekere ayrıldığından, her bir glikoz molekülü için iki defa gerçekleşir. Bu şekerlerin her ikisi de patikaya devam edecektir.\nGörselin uyarlandığı kaynak: \"Glikoliz: Şekil 2, \" Open Stax College, Biology (CC BY 3, 0).\n6. Adım. Eşzamanlı olarak iki tepkime meydana gelir: 1) Gliseraldehit 3-fosfat (ilk aşamada oluşan üç karbonlu şekerlerden biri) yükseltgenir, ve 2) NAD+‍ , NADH‍ ve H+‍ ’ya indirgenir. Toplam tepkime ekzergoniktir, açığa çıkan enerji daha sonra molekülün fosforilasyonu için kullanılır ve böylece 1, 3 difosfogliserat oluşturulur.\n7. Adım. 1. 3 difosfogliserat, fosfat gruplarından birini ADP‍ ’ye bağışlar ve bir molekül ATP‍ elde edilir. Böylece kendisi de 3 fosfogliserata dönüşür.\n8. Adım. 3-fosfogliserat, izomeri olan 2-fosfogliserata dönüştürülür.\n9. Adım. 2-fosfogliserat, bir su molekülünü kaybederek fosfoenolpirüvata (FEP‍ ) dönüşür. FEP‍ kararsız bir moleküldür, glikolizin son aşamasında fosfat grubunu kaybetmek için beklemektedir.\n10. Adım. FEP‍ fosfat grubunu ADP‍ ’ye verir ve böylece ikinci bir ATP‍ molekülü oluşturulur. Fosfatını kaybeden FEP‍ , glikolizin son ürünü olan pirüvata dönüştürülür.\nNADH‍ ve pirüvata ne olur?\nGlikolizin sonunda, elimizde iki ATP‍ , iki NADH‍ ve iki pirüvat molekülü kalır. Eğer ortamda oksijen mecvut ise, pirüvat, hücresel solunum ile birlikte karbondioksite kadar parçalanır (yükseltgenir) ve böylece birçok ATP‍ molekülü oluşturulur. Bu olayın nasıl işlediğini pirüvat oksidasyonu (yükseltgenmesi), sitrik asit döngüsü ve oksidatif fosforilasyon hakkındaki video ve makalelerden öğrenebilirsiniz.\nPeki NADH‍ ’ye ne oluyor? NADH, hücrenin içinde bir yerlerde oturup öylece bekleyemez. Çünkü hücreler yalnızca belirli sayıda NAD+‍ molekülüne sahiptir. Bunlar da, yükseltgenmiş (NAD+‍ ) ile indirgenmiş (NAD+‍ ) durumları arasında gidip gelir:\nNAD+‍ +‍ 2e−‍ +‍ 2H+‍ ⇌‍ NAD‍ H‍ +‍ H+‍\nGlikoliz, NAD+‍ ’nın, özel bir tepkimeden geçerek elektron almasına ihtiyaç duyar. Eğer çevrede NAD+‍ yoksa (hepsi NADH‍ durumunda olduğu için), bu tepkime gerçekleşemez ve glikoliz bir duraksar. Bu yüzden, glikolizi devam ettirebilmek için tüm hücreler NADH‍ ’yi, NAD+‍ durumuna geri döndürecek bir yola ihtiyaç duyarlar.\nBunu gerçekleştirmenin iki ana yolu vardır. Oksijen mevcut ise NADH‍ elektronlarını, elektron taşıma sistemine devredebilir, böylece NAD+‍ glikolizde kullanılmak üzere tekrar yenilenir. (Ek olarak: biraz ATP‍ oluşturulur! )\nOksijen bulunmadığı durumlarda, hücreler NAD+‍ 'yi tekrar üretmek için farklı yollar kullanabilir. Bu yollarda NADH‍ , ATP‍ üretmeyen bir tepkime ile elektronlarından kurtulur. Bu sayede NAD+‍ tekrar üretilir ve glikoliz devam eder. Bu olaya fermantasyon denir. Fermantasyon hakkında bilgi almak istiyorsanız bu konu hakkındaki videoları izleyebilirsiniz.\nFermantasyon, giriş bölümünde bahsettiğimiz arkadaşımız, Lactobacillus acidophilus1‍ da dahil olmak üzere, birçok bakteri için birincil metabolik yoldur. Vücudunuzdaki bazı hücreler, örneğin alyuvarlar, ATP‍ ’lerini üretmek için fermantasyonu kullanırlar.\nAçıklama ve KaynaklarÖzellik Bu makalenin uyarlandığı kaynak: “Glycolysis”, Open Stax Biology, CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 35/Glycolysis. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Cui, Yanhua ve Xiaojun Qu. \"Comparative Analysis of Two Component Signal Transduction Systems of the Lactobacillus Acidophilus Group. \" Brazilian Journal of Microbiology Braz. J. Microbiol. 42, no 1 (2011): 147-57. doi: http: //dx. doi. org/10, 1590/S1517-83822011000100019. Raven, P. H. , G. B. Johnson, K. A. Mason, J. B. Losos ve S. R. Singer. \"How cells harvest energy. \" Biology. 10. baskı (New York, NY: Mc Graw-Hill, 2014), 129. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Cellular respiration and fermentation. \" Campbell biology. 10. baskı (San Francisco, CA: Pearson, 2011), 180. Berg, Jeremy M. , John L. Tymoczsko ve Lubert Stryer. \"The Glycolytic Pathway Is Tightly Controlled. \" Biochemistry. 5. baskı New York: W. H. Freeman, 2002. http: //www. ncbi. nlm. nih. gov/books/NBK22395/. Ek referanslar\"Anaerobic respiration and fermentation. \" Virtual cell biology classroom. http: //www. scienceprofonline. com/vcbc/vcbc-ppts/Anaerobic-Respiration-Fermentation-Biology-Lecture-Power Point-VCBC. ppt. Bear, Robert, David Rintoul, Bruce Snyder, Martha Smith-Caldas, Christopher Herren ve Eva Horne. \"Metabolism Without Oxygen. \" Principles of Biology. Open Stax CNX. Son güncelleme: 13 Mayıs 2016. http: //cnx. org/contents/24n I-KJ8@24, 18: Ane Aj P-E@6/Metabolism-Without-Oxygen. Berg, Jeremy M. , John L. Tymoczsko ve Lubert Stryer. \"Glycolysis Is an Energy Conversion Pathway in Many Organisms. \" Biochemistry. 5. baskı New York: W. H. Freeman, 2002. http: //www. ncbi. nlm. nih. gov/books/NBK22593/. Berg, Jeremy M. , John L. Tymoczsko ve Lubert Stryer. \"The Glycolytic Pathway Is Tightly Controlled. \" Biochemistry. 5. baskı New York: W. H. Freeman, 2002. http: //www. ncbi. nlm. nih. gov/books/NBK22395/. \"CK-12 Foundation. \" CK-12. 2015. http: //www. ck12. org/book/CK-12-Biology-Advanced-Concepts/section/5, 11/. Cui, Yanhua ve Xiaojun Qu. \"Comparative Analysis of Two Component Signal Transduction Systems of the Lactobacillus Acidophilus Group. \" Brazilian Journal of Microbiology Braz. J. Microbiol. 42, no 1 (2011): 147-57. doi: http: //dx. doi. org/10, 1590/S1517-83822011000100019. Hammack, S. \"Cellular Respiration – Overview and Glycolysis. \" Hammack’s Universe of Ideas. http: //www. hammiverse. com/lectures/9/1. html. Raven, P. H. , G. B. Johnson, K. A. Mason, J. B. Losos ve S. R. Singer. \"How cells harvest energy. \" Biology, 122-146. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Cellular respiration and fermentation. \" Campbell biology, 162-184. 10. baskı San Francisco, CA: Pearson, 2011. \"Glyceraldehyde-3-phosphate dehydrogenase. \" Worthington Biochemical Corporation. 2015. http: //www. worthington-biochem. com/gapd/default. html."
    },
    {
        "url": "https://tr.khanacademy.org/science/biology/photosynthesis-in-plants/introduction-to-stages-of-photosynthesis/a/intro-to-photosynthesis",
        "title": "Fotosentez",
        "contents": "Giriş\nSon zamanlarda hiç bir ağaca sarıldınız mı? Sarılmadıysanız bunu bir düşünün. Diğer bütün insanlar gibi siz de varlığınızı, bitkilere ve ışığı yakalayan diğer organizmalara borçlusunuz. Aslına bakarsanız dünya üzerindeki yaşamın büyük çoğunluğu Güneş'in ekosistemlere sunduğu sürekli enerji sayesinde devam edebiliyor.\nİnsanlar da dahil bütün organizmalar büyüme, gelişme ve üreme gibi metabolik fonksiyonları gerçekleştirebilmek için enerjiye ihtiyaç duyarlar fakat organizmalar ışık enerjisini metabolik ihtiyaçları için doğrudan kullanamazlar. Bu enerjinin kullanılabilmesi için fotosentez yoluyla kimyasal enerjiye dönüştürülmesi gerekir.\nFotosentez nedir?\nFotosentez, ışık enerjisinin şeker şeklindeki kimyasal enerjiye dönüştürülme sürecidir. Işık enerjisiyle çalışan bu süreçte su ve karbondioksitten glikoz molekülleri (veya başka şekerler) üretilir ve bir yan ürün olarak oksijen ortaya çıkar. Glikoz molekülleri organizmalara iki önemli kaynak sağlar: enerji ve sabit—organik—karbon.\nEnerji. Glikoz molekülleri hücreler için yakıt görevi görür: hücresel solunum ve fermantasyon gibi işlemlerle glikoz moleküllerinin kimyasal enerjisinden faydalanılabilir. Bu işlemler hücrenin acil ihtiyaçları için adenozin trifosfat—ATP‍ adı verilen ve enerji taşıyan küçük bir molekül— üretir. Sabit karbon. Karbondioksitte bulunan karbon (inorganik karbon) organik moleküllere dönüştürülebilir, bu sürece karbon fiksasyonu denir. Organik moleküllerde bulunan karbon, sabit karbon olarak da bilinir. Sabitlenen ve şekere dönüştürülen karbon, hücrelerin ihtiyacı olan başka organik moleküllerin oluşturulması için kullanılabilir.\nFotosentezin ekolojik açıdan önemi\nBitkiler, algler ve bazı bakteriler gibi fotosentez sürecine dahil olan organizmalar önemli bir ekolojik rol oynarlar. Bu organizmalar şeker sentezlemek için ışığı kullanarak, kimyasal enerji ve sabit karbonun ekosistemlere katılmasını sağlar. Ayrıca bu canlılar ışığı kullanarak kendi besinlerini üretebildikleri ve kendi karbonlarını sabitleyebildikleri için fotootroflar (ışığı kullanarak kendi kendini besleyenler) olarak adlandırılırlar.\nKarbondioksidi kendiliğinden organik bileşiklere dönüştüremeyen insanlar ve diğer organizmalar heterotroflar veya dışbeslenenler olarak adlandırılırlar. Heterotroflar diğer organizmaları veya bu organizmaların yan ürünlerini yiyerek sabit karbon alırlar. Hayvanlar, mantarlar, birçok prokaryot ve protist heterotrof canlılardır.\nOtotroflar ve heterotroflar hakkında daha fazla bilgi. Ototrof türleri. Ototrofların en önemli özelliği uygun bir enerji kaynağının bulunması durumunda, inorganik karbonu organik karbona dönüştürerek kendi karbonlarını sabitleyebilmeleridir. Fotoototroflar, karbondioksidi organik bileşiklere dönüştürmek için ışık enerjisinden yararlanırlar. Bu işleme fotosentez adı verilir. Kemoototroflar inorganik bileşikleri oksitleyerek bu bileşiklerden enerji elde eder ve karbondioksidi organik bileşiklere dönüştürmek için ışık enerjisinden değil bu enerjiden yararlanır. Bu işleme ise kemosentez denir. Heterotrof türleri. Heterotroflar karbondioksidi organik bileşiklere kendileri dönüştüremez, sabit karbonu bunun yerine diğer organizmalardan alırlar. Fotoheterotroflar, Güneş ışığından enerji elde edebilir fakat organik bileşikler şeklindeki sabit karbonu diğer organizmalardan alırlar. Bazı prokaryot türleri fotohetetroftur. Kemoheterotroflar organik veya inorganik karbonları oksitleyerek enerji elde eder, sabit karbonu ise bütün hetetroflar gibi diğer organizmaların ürettiği organik bileşiklerden alır. Hayvanlar, mantarlar, birçok prokaryot ve protist kemoheterotroftur.\nFotosentez hem sabit karbon ve enerjinin ekosistemlere girmesini sağlar hem de Dünya atmosferinin yapısını etkiler. Fotosentetik organizmaların çoğu oksijeni bir yan ürün olarak üretirler. Bundan yaklaşık 3‍ milyon yıl önce siyanobakteriye benzeyen bakterilerin fotosentez yapması, Dünya üzerindeki yaşamı tamamen değiştirdi1‍ . Bu bakterilerin sürekli olarak oksijen üretmesi, atmosferdeki oksijen yoğunluğunun artmasına neden oldu, bu artış ise hücresel solunum için oksijen kullanan organizmaların (aerobik solunum yapan canlılar) evrimini etkiledi. Bu eski fotosentezciler olmasaydı, bugün diğer pek çok tür gibi biz de Dünya üzerinde olmayacaktık!\nFotosentez yapan organizmalar atmosferde bulunan karbondioksidi büyük oranda temizler ve karbon atomlarını organik moleküller üretmek için kullanırlar. Dünya'da bol miktarda bulunan bitkiler ve algler olmasaydı atmosferde karbondioksit birikirdi. Fotosentez yapan organizmalar insan etkinlikleri nedeniyle ortaya çıkan karbondioksidin bir kısmını temizlese de artan atmosfer seviyeleri sıcaklığı etkileyerek iklimin değişmesine neden olur. Birçok bilim insanı ormanların korunmasının ve yeşil alanların çoğaltılmasının karbondioksit seviyelerinin artmasını engelleyeceğini düşünüyorlar.\nFotosentez, yapraklarda gerçekleşir\nKarasal ekosistemlerde bulunan en yaygın ototrof canlılar bitkilerdir. Bütün yeşil yaprak dokuları fotosentez yapabilir fakat çoğu bitkide fotosentez yapraklarda gerçekleşir. Bir yaprak dokusunun orta tabakasında bulunan hücreler mezofil olarak adlandırılırlar ve birincil fotosentez bölgesi olarak görev yaparlar.\nStoma adı verilen küçük gözenekler (çoğul hâli-stomata) çoğu bitkide yaprak yüzeyinde bulunur. Bu gözenekler karbondioksidin mezofil tabakasına yayılmasını ve oksijenin bu tabakadan dışarı salınmasını sağlarlar.\nGörselin uyarlandığı kaynak: \"Overview of photosynthesis: Figure 6\", Open Stax College, Concepts of Biology, CC BY 3, 0\nHer mezofil hücresinde fotosentez tepkimelerinin gerçekleşmesini sağlayan kloroplastlar bulunur. Her bir kloroplastta tilakoid adı verilen disk şeklindeki yapılar üst üste gelecek şekilde düzenlenmiştir, bu kümelerin her birine grana adı verilir. Her bir tilakoid zarında, ışığın emilmesini sağlayan klorofil adındaki yeşil pigmentlerden bulunur. Grananın etrafında bulunan, sıvı ile kaplı boşluk stroma; tilakoid disklerin arasında bulunan boşluk ise tilakoid boşluk olarak adlandırılır. Kloroplastın farklı bölgelerinde farklı kimyasal tepkimeler gerçekleşir.\nIşığa bağlı tepkimeler ve Calvin döngüsü\nBitkilerin yapraklarında gerçekleşen fotosentezin pek çok aşaması vardır fakat fotosentezi genel olarak iki başlığa ayırmak mümkündür: ışığa bağlı tepkimeler ve Calvin döngüsü.\nIşığa bağlı tepkimeler tilakoid zarında gerçekleşir ve sürekli olarak ışık enerjisi kullanırlar. Klorofiller ışık enerjisini soğurur, bu enerji daha sonra ATP‍ (enerji depolayan bir molekül) ve NADPH (bir tür elektron taşıyıcısı) oluşumuyla kimyasal enerjiye dönüştürülür. Bu işlem sırasında su molekülleri de oksijen gazına yani soluğumuz oksijene dönüşür! Işığa bağlı olmayan tepkimeler olarak da adlandırılan Calvin döngüsü stromada gerçekleşir ve doğrudan ışığa ihtiyaç duymaz; bunun yerine ışığa bağlı tepkimelerden ATP‍ ile NADPH‍ alarak karbonu sabitler ve üç karbonlu şekerler (gliseraldehit 3-fosfat veya G3P molekülleri) üretir. Bu şekerler de glikoz oluşturmak için bir araya gelirler.\nGörselin uyarlandığı kaynak: \"Overview of photosynthesis: Figure 6, \" Open Stax College, Biology CC BY 3, 0.\nIşığa bağlı tepkimeler ışık enerjisini alır, bu enerjiyi ATP‍ ve NADPH‍ şeklinde geçici olarak depolar. ATP‍ enerji açığa çıkarmak için parçalanır, NADPH‍ ise karbondioksit moleküllerinin şekere dönüştürülmesi için elektronlarını verir. Işık halindeki enerji şeker bağlarında depolanır.\nFotosentez-hücresel solunum karşılaştırması\nBütün tepkimelere bakıldığında fotosentez ve hücresel solunum neredeyse birbirine ters tepkimelerdir. Aşağıdaki tabloda gösterildiği gibi kullandıkları ve ortaya çıkardıkları enerji şekilleri farklıdır.\nTepkimeler boyunca gerçekleşen adımları tek tek incelediğimizde ise fotosentez, hücresel solunumun geriye sarılmış bir versiyonu değildir. Bu bölümün kalanında da göreceğimiz gibi fotosentezin kendine özgü adımları vardır. Bununla birlikte fotosentez ve hücresel solunum arasında önemli benzerlikler de bulunmaktadır.\nÖrneğin; hem fotosentezde hem hücresel solunumda bir dizi redoks tepkimesi (elektron aktarımı gerektiren tepkimeler) gerçekleşir. Hücresel solunumda elektronlar glikozdan suya doğru akar, bunun sonucunda su oluşur ve enerji açığa çıkar. Fotosentezde ise elektronlar sudan glikoza doğru akar, bu işlem ışık enerjisi gerektirir. Hücresel solunum gibi fotosentez de H+‍ konsantrasyon gradyanı oluşturmak için elektron taşıma zincirinden yararlanır, böylece kemiosmozla ATP‍ sentezlenmiş olur.\nBu bahsettiklerim size tanıdık gelmediyse sakın endişelenmeyin! Fotosentezi anlamak için hücresel solunumu bilmenize gerek yok. Sadece bu konuda okumaya ve izlemeye devam edin. Böylece hayatımızı sürdürmemizi sağlayan bu sürece dair bütün ayrıntıları öğrenmiş olacaksınız.\nAçıklama ve KaynaklarÖzellik Bu makalenin uyarlandığı kaynaklar: “Overview of Photosynthesis, ” Open Stax College, Biology CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/5bb72d25-e488-4760-8da8-51bc5b86c29d@8. “Overview of Photosynthesis, ” Open Stax College, Concepts of Biology CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/b3c1e1d2-839c-42b0-a314-e119a8aafbdd@8, 39. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: \"Great Oxygenation Event. \" Wikipedia. Son güncelleme: 17 Temmuz 2016. https: //en. wikipedia. org/wiki/Great_Oxygenation_Event. Ek referanslar Bello, Scott. Photosynthesis. Molecular Biochemistry II: The Bellow Lectures. 2009. http: //homepages. rpi. edu/~bellos/photosynthesis. htm. Berg, J. M. , J. L. Tymoczko ve L. Stryer. Two photosystems generate a proton gradient and NADPH in oxygenic photosynthesis. Biochemistry, section 19, 3. 5. baskı New York, NY: W. H. Freeman, 2002. http: //www. ncbi. nlm. nih. gov/books/NBK22538/. Chemoautotrophs and chemoheterotrophs. Boundless microbiology. 21 Temmuz 2015. https: //www. boundless. com/microbiology/textbooks/boundless-microbiology-textbook/microbial-metabolism-5/types-of-metabolism-41/chemoautotrophs-and-chemoheterotrophs-285-6153/. Carbon fixation. Wikipedia. 15 Mayıs 2015. Alıntı yapılan tarih: 20 Ekim 2015. https: //en. wikipedia. org/wiki/Carbon_fixation. Chemotroph. Wikipedia. 16 Ekim 2015. Alıntı yapılan tarih: 20 Ekim 2015. https: //en. wikipedia. org/wiki/Chemotroph. Guitierrez, R. Bio41 Hafta 7 Biyokimya ders notları 11 ve 12. Bio41. 2009. Primary nutritional groups. Wikipedia. 4 Temmuz 2015. Alıntı yapılan tarih ve kaynak: 20 ekim 2015, https: //en. wikipedia. org/wiki/Primary_nutritional_groups. Purves, W. K. , D. Sadava, G. H. Orians ve H. C. Heller. Photosynthesis: energy from the sun. Life: the science of biology, 145-147. 7. baskı Sunderland, MA: Sinauer Associates, Inc, 2004. Raven, P. H. , G. B. Johnson, K. A. Mason, J. B. Losos ve S. R. Singer. Photosynthesis. Biology, 147-167. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. Photosynthesis. Campbell biology, 185-190. 10. baskı San Francisco, CA: Pearson, 2011."
    },
    {
        "url": "https://tr.khanacademy.org/science/biology/photosynthesis-in-plants/the-light-dependent-reactions-of-photosynthesis/a/light-and-photosynthetic-pigments",
        "title": "Işık ve Fotosentetik Pigmentler",
        "contents": "Giriş\nEğer güneşin altında çok üzün süre kalmış ve yanmışsanız, büyük ihtimalle güneşin ne kadar güçlü bir enerji kaynağı olduğunu fark etmişsinizdir. Ne yazık ki insan vücudu güneş enerjisinden birazcık D vitamini (güneş olduğunda deride sentezlenen bir vitamin) üretmek dışında pek yararlanamaz.\nDiğer yandan bitkiler fotosentez denen bir süreçte ışık enerjisini yakalayıp, onu şeker üretmek için kullanmakta ustalardır. Bu süreç ışığın, özelleştirilmiş olan ve pigment ismi verilen, bitki hücrelerinin kloroplastlarında bulunan organik moleküller tarafından yakalanmasıyla başlar. Burada ışığı bir enerji türü olarak ele alacağız ve bitkilere yeşil renklerini veren klorofil gibi pigmentlerin bu enerjiyi nasıl yakaladıklarını göreceğiz.\nIşık enerjisi nedir?\nIşık, dalgalar halinde dolaşan bir elektromanyetik radyasyon türüdür. Günlük hayatımızda karşılaştığımız diğer elektromanyetik radyasyon çeşitleri arasında radyo dalgaları, X-ışınları ve mikrodalgalar bulunur. Bunların hepsi bir araya geldiğinde ise elektromanyetik spektrumu elde ederiz.\nHer elektromanyetik dalga, kendine özgü, iki tepe noktası arasındaki mesafe olarak da adlandırılabilecek bir dalga boyuna sahiptir. Ayrıca, farklı tür radyasyonlar farklı karakteristik dalga boyu aralıklarına sahiplerdir (aşağıdaki diyagramda gösterildiği gibi). Radyo dalgaları gibi uzun dalga boyuna sahip olan radyasyon türleri X-ışınları gibi kısa dalga boyuna sahip radyasyon tiplerine göre daha az enerjiye sahiptirler. Dalga boyları hakkında daha fazla bilgi edinmek ister misiniz? Bir ışık dalgasının (ya da herhangi bir elektromanyetik radyasyon tipinin) eşit aralıklı zirveleri ve dipleri vardır. Zirveden zirveye ya da benzer şekilde dipten dibe olan uzaklık bir dalga boyu olarak tanımlanır. Resmin uyarlandığı kaynak: \"Işığa bağımlı fotosentez reaksiyonları: Figür 2, \" by Open Stax College, Biology (CC BY 3. 0).\nGörselin uyarlandığı kaynak: \"Electromagnetic spectrum, \" Inductiveload (CC BY-SA 3, 0) ve \"EM spectrum, \" Philip Ronan (CC BY-SA 3, 0). Uyarlanmış görsel CC BY-SA 3, 0 lisanslıdır.\nGörünen spektrum elektromanyetik spektrumun insan gözüyle görülebilen tek kısmıdır. Bu spektrum dalga boyu 400nm ve 700nm arasında değişen elektromanyetik radyasyonları içerir. Güneşin görülebilen ışığı beyazmış gibi görünse de aslında bir sürü farklı dalga boylarından (renklerden) oluşur. Bu farklı renkleri, ışık bir prizmadan geçtiğinde görebilirsiniz çünkü ışığın farklı dalga boyları prizmadan geçtikleri sırada farklı açılarda kırılırlar ve bizim gökkuşağı olarak göreceğimiz şekilde yayılırlar. Kırmızı ışık en uzun dalga boyuna ve en az enerjiye sahipken, mor ışık, en kısa dalga boyuna ve dolayısıyla da en fazla enerjiye sahiptir. Prizma animasyonu_Animasyon hakları: \"Light dispersion conceptual waves, \" by Lucas VB (genel kullanıma açık). _ Bu animasyon beyaz ışığı oluşturan dalga boylarının bir prizmadan geçerken birbirlerinden farklı olacak şekilde nasıl kırıldıklarını ve bunun sonucunda bir gökkuşağı oluşturduklarını, basitleştirilmiş, kavramsal bir biçimde gösteriyor.\nIşık ve elektromanyetik radyasyonun diğer türleri birçok koşul altında dalga olarak davransalar da bazı durumlarda bir parçacık olarak davranabilirler. Elektromanyetik radyasyonun foton olarak isimlendirilen her parçacığının belirli bir miktar enerjisi vardır. Kısa dalga boyu olan radyasyon tiplerinin yüksek enerjili fotonları varken uzun dalga boyu olan radyasyon tiplerinin düşük enerjili fotonları bulunur.\nPigmentler fotosentezde kullanılan ışığı soğururlar\nFotosentezde güneşin enerjisi fotosentetik organizmalar tarafından kimyasal enerjiye dönüştürülür. Ancak, güneş ışığındaki farklı dalga boyları fotosentez süresince eşit olarak kullanılmazlar. Bunun yerine fotosentetik organizmalar pigment ismi verilen ve sadece görünen ışığın belirli dalga boylarını kullanan, diğerlerini ise yansıtan moleküller bulundururlar.\nBir pigment tarafından soğurulan dalga boyları setine o pigmentin soğurma spektrumu adı verilir. Aşağıdaki şekilde üç ana pigment olan klorofil a, klorofil b ve β-karotenin soğurma spektrumlarını görebilirsiniz. Bir pigmentin soğurduğu dalga boyları yansıtılır ve yansıtılan ışığı, renk olarak görürüz. Örneğin, bitkiler yeşil ışığı yansıtan klorofil a ve klorofil b içerdikleri için, bitkileri yeşil olarak görürüz.\nFarklı pigmentler için ışığın en iyi şekilde soğurulması, farklı dalga boylarında gerçekleşir. \"Işığa bağlı fotosentez reaksiyonları : Figür 4, \" Open Stax College, Biology tarafından (CC BY 3. 0)\nÇoğu fotosentetik organizmanın geniş bir spektrumdan dalga boylarını soğurabilmek için farklı çeşitliliklerde pigmentleri vardır. Şimdi bitkilerde önemli olan iki grup pigmenti inceleyeceğiz: klorofiller ve karotenoidler.\nKlorofiller\nKlorofillerin beş tipi bulunur; a, b, c, d ve ayrıca prokaryotlarda bulunan bakteriyoklorofil isimli bağlantılı bir molekül. Bitkilerde klorofil a ve klorofil b ana fotosentetik pigmentlerdir. Yukarıdaki soğurma spektrumundaki tepe noktalarından da anlaşabileceği gibi klorofil molekülleri mavi ve kırmızı dalga boylarını soğururlar.\nKlorofil molekülleri yapılarında kendini tilakoid zarına sokan hidrofobik (\"sudan korkan\") kuyruklar ve ışık emen bir porfirin baş (bir magnezyum iyonunu çevreleyen çember şeklinde atom grubu) içerirler.\nGörselin uyarlandığı kaynak: \"Chlorophyll-a-2D-skeletal, \" Ben Mills (genel kullanıma açık)\nHem klorofil a hem de klorofil b nin ışığı soğurur, ancak yalnızca klorofil a ışık enerjisini kimyasal enerjiye çevirmekte önemli bir role sahiptir (ışığa bağlı tepkimeler makalesinde bu konuyla ilgili daha fazla detay bulabilirsiniz). Fotosentez yapan tüm bitkiler, yosunlar ve siyanobakteriler klorofil a ya sahipken; sadece bazı bitkiler, yeşil yosunlar ve siyanobakterilerin bazı türlerinde klorofil b bulunur.\nKlorofil a'nin fotosentezde oynadığı ana rolden dolayı fotosentezde klorofil a'ya ek olarak kullanılan pigmentler yardımcı pigmentler olarak bilinir. Bu pigmentler arasında diğer klorofiller ve karotenoidler gibi farklı pigment grupları yer alır. Yardımcı pigmentler, daha geniş bir dalga boyu aralığının kullanılması sağlayarak güneş ışığından daha fazla enerji elde edilmesini sağlarlar.\nKarotenoidler\nKarotenoidler mor ve mavi-yeşil ışığın (bkz. yukarıdaki spektrum grafiği) kullanılmasını sağlayan önemli bir pigment grubudur. Meyvelerde bulunan domatesin kırmızısı (likopen), mısır tohumlarının sarısı (zeaksantin) ya da portakal kabuğunun turuncusu (β-karoten) gibi parlak renkli karotenoidler bitkiler tarafından tohumlarını yaymak amacıyla, hayvanları cezbetmek için sıklıkla kullanılır.\nFotosentezde karotenoidler ışığı yakalamanın yanı sıra fazlalık olan ışık enerjisinin ortadan kaldırılmasında önemli bir rol oynarlar. Bir yaprak güneş ışığına maruz kaldığında çok fazla enerji alır. Eğer bu enerji doğru şekilde yönetilemezse yaprağın fotosentetik düzenini bozabilir. Karotenoidler ve kloroplastlar fazla enerjiyi kullanmaya ve ısıyı dağıtmaya yardımcı olurlar.\nBir pigmentin ışığı soğurması ne anlama gelir?\nBir pigment bir ışık fotonunu soğurduğunda uyarılır, yani ekstra enerjiye sahip olur ve artık normal ya da temel halinde değildir. Atom altı bir seviyede uyarılma, bir elektronun daha yüksek enerjili ve çekirdekten daha uzakta olan bir orbitale geçtiğinde gerçekleşir.\nSadece bir elektronun orbitaller arasındaki geçişini sağlayabilecek enerjiye sahip olan bir foton, bir pigmenti uyarabilir. Hatta bu farklı pigmentlerin farklı dalga boylarını kullanabilmesinin arkasındaki sebeptir. Orbitaller arasındaki enerji farkları, her pigment için farklıdır yani bu farkları kapatacak bir enerji seviyesi sağlamak için farklı dalga boylarındaki fotonlara ihtiyaç duyulur.\nGörselin uyarlandığı kaynak: \"Bis2A 06, 3 Photophosphorylation: the light reactions of photosynthesis: Figures 7 and 8, \" Mitch Singer (CC BY 4, 0).\nUyarılmış bir pigment kararsızdır ve daha kararlı olmak için birkaç \"opsiyonu\" vardır. Örneğin, ekstra enerjisini ya da uyarılmış elektronunu komşu moleküle transfer edebilir. Bu süreçlerin nasıl işlediğine bir sonraki, (ışığa bağlı tepkimeler) isimli bölümde inceleyeceğiz.\nAçıklama ve Kaynaklar Açıklama: Bu makalenin uyarlandığı kaynaklar: “The light-dependent reactions of photosynthesis, ” Open Stax College (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/f829b3bd-472d-4885-a0a4-6fea3252e2b2@11. \"Bis2A 06, 3 Photophosphorylation: the light reactions of photosynthesis, \" Mitch Singer (CC BY 4, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/c8fa5bf4-1af7-4591-8d76-711d0c1f05f9@2. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Chlorophyll a. (11 Ekim 2015). Alıntı yapılan tarih ve kaynak: 22 Ekim 2015, Wikipedia, https: //en. wikipedia. org/wiki/Chlorophyll_a. Speer, B. R. , (9 Temmuz 1997) Photosynthetic pigments. UCMP glossary. Alıntı yapılan kaynak: http: //www. ucmp. berkeley. edu/glossary/gloss3/pigments. html. Bullerjahn, G. S. ve A. F. Post. (1993). The prochlorophytes: are they more than just chlorophyll a/b-containing cyanobacteria? Crit. Rev. Microbiol. 19(1), 43. http: //dx. doi. org/10, 3109/10408419309113522. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Photosynthesis. Campbell biology (10. baskı). San Francisco, CA: Pearson, 193. Ek referanslar: Accessory pigment (07. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Accessory_pigment. Bullerjahn, G. S. ve A. F. Post. (1993). The prochlorophytes: are they more than just chlorophyll a/b-containing cyanobacteria? Crit. Rev. Microbiol. 19(1), 43-59. http: //dx. doi. org/10, 3109/10408419309113522. Chlorophyll a. (11. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Chlorophyll_a. Chlorophyll b. (23. 06. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Chlorophyll_b. Electromagnetic spectrum. (20. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Electromagnetic_spectrum. Evolutionist. (31. 12. 2006). Photochemistry. Cyanobacteria. Alıntı yapılan adres: http: //cyanophyta. blogspot. com/2006/12/photochemistry_31. html. Gamma ray. (22. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Gamma_ray. Light. (21. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Light. Microwave. (19. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Microwave. Microwave. Science Daily. Alıntı yapılan adres: http: //www. sciencedaily. com/terms/microwave. htm. Photoprotection. (27. 05. 2015). 28. 09. 2015 tarihinde Wikipedia'dan indirilmiştir: https: //en. wikipedia. org/wiki/Photoprotection. Purves, W. K. , Sadava, D. , Orians, G. H. ve Heller, H. C. (2004). Photosynthesis: energy from the sun. Life: the science of biology (7. baskı, sayfa 147-154). Sunderland, MA: Sinauer Associates, Inc. Radio wave. (08. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Radio_wave. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The light reactions convert solar energy to the chemical energy of ATP and NADPH. Campbell biology (10. baskı, sayfa 190-199). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The light reactions convert solar energy to the chemical energy of ATP and NADPH. Campbell biology (10. baskı, sayfa 190-199). San Francisco, CA: Pearson. Speer, B. R. , (9 Temmuz 1997) Photosynthetic pigments. UCMP glossary. Alıntı yapılan adres: http: //www. ucmp. berkeley. edu/glossary/gloss3/pigments. html. The electromagnetic spectrum. Hyper Physics. Alıntı yapılan adres: http: //hyperphysics. phy-astr. gsu. edu/hbase/ems1. html. Ultraviolet. (21. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Ultraviolet. Visible spectrum. (22. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Visible_spectrum. Visible spectrum. (22. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/Visible_spectrum. What is color? Sloan digital sky survey. Alıntı yapılan kaynak: http: //cas. sdss. org/dr5/en/proj/advanced/color/. X-rays. (22. 10. 2015). 22. 10. 2015 tarihinde Wikipedia'dan indirilmiştir: https: //en. wikipedia. org/wiki/X-ray."
    },
    {
        "url": "https://tr.khanacademy.org/science/biology/photosynthesis-in-plants/photorespiration--c3-c4-cam-plants/a/c3-c4-cam-plants",
        "title": "Fotosolunum",
        "contents": "Giriş\nÇok havalı olup da, kötü diyebileceğimiz bazı alışkanlıkları olan arkadaşlarınız var mı? Kötü alışkanlık derken her şeyi uzun uzadıya düşünmek, doğum günlerini unutmak ya da dişlerini hiç bir zaman fırçalamamak gibi alışkanlıklardan bahsediyorum. Bu sebeplerden ötürü bu insanlarla olan arkadaşlığınızı bitirmezsiniz ama zaman zaman içinizden keşke böyle olmasalardı diye düşünüyor olabilirsiniz.\nFotosentezin en önemli enzimlerinden biri olan Ru BP oksigenaz-karboksilaz (rubisco), kötü alışkanlığı olan iyi bir arkadaşa verilecebilecek güzel örneklerden biridir. Rubisco, karbon sabitlenmesi (fiksasyonu) sürecinde, Calvin döngüsünün ilk aşamasında, karbondioksiti (CO2‍ ), organik bir moleküle ekler. Rubisco, bir bitki yaprağındaki çözünebilir proteinlerin %30‍ 'u hatta daha fazlasını oluşturduğu için bitkiler açısından ayrıca önemlidir. Tüm bunlara rağmen, rubisconun çok büyük bir kusuru da var: substrat olarak her zaman CO2‍ 'yi kullanmak yerine, zaman zaman O2‍ 'yi kullanır.\nBu yan tepkime, fotosolunum adı verilen ve karbon sabitlemek yerine, zaten sabitlenmiş olan karbonun CO2‍ olarak kaybedildiği bir patikayı başlatır. Fotosolunum, enerji kaybına yol açarak şeker sentezini azalttığı için, rubisconun bu patikayı başlatması, moleküler bir hatadır.\nBu makalede, fotosolunumun neden gerçekleştiği, gerçekleşmesi için en uygun koşulların ne olduğu (ki bu konuda, sıcak ve kuru koşulları düşünmelisiniz) ve nasıl işlediği üzerinde duracağız.\nRubisco ya CO2‍ 'yi ya da O2‍ 'yi bağlar\nGiriş bölümünde bahsettiğimiz gibi, rubisco enzimi substrat olarak ya CO2‍ ya da O2‍ 'yi kullanır. Rubisco, bağladığı molekül hangisi olursa olsun, onu beş karbonlu bir bileşik olan ribüloz-1, 5-difosfat (Ru BP)'ye ekler. CO2‍ kullanan tepkime, Calvin döngüsünün ilk adımıdır ve şeker üretilmesi ile sonuçlanır. O2‍ kullanan tepkime ise, fotosolunum patikasının ilk adımıdır ve enerji kullanarak, Calvin döngüsünün ortaya koyduklarını tersine çevirir2‍ .\nSubstatların hangisinin hangi sıklıkla \"seçildiğini\" ne belirler? Bunda rol oynayan faktörler, O2‍ ve CO2‍ 'nin göreli konsantrasyonları ile sıcaklıktır.\nBitki stromatalarını yani yapraklarında bulunan delikleri açtığında, CO2‍ içeri girer, O2‍ ve su buharı da dışarı çıkar ve fotosolunum en az düzeye iner. Ancak bir bitki stromatalarını, örneğin buharlaşma sebebi ile su kaybını engellemek isteyerek kapadığında, fotosentezde elde edilen O2‍ , yaprağın içinde birikmeye başlar. Bu koşullar altında yani O2‍ 'nin, CO2‍ 'ye göre oranının artması sonucu, fotosolunum da artar.\nBunlara ek olarak, rubisco'nun O2‍ ilgisi, sıcaklıkla birlikte artmaktadır. Ilık olarak nitelendirilebilecek sıcaklıklarda, rubisco'nun CO2‍ 'ye olan ilgisi ya da bağlanma eğilimi, O2‍ 'ye olan ilgisinin neredeyse 80‍ katıdır. Yüksek sıcaklıklarda, rubisco bu iki molekülü çok fazla ayırt edemez hale gelir ve oksijeni çok daha sık yakalamaya başlar4‍ .\nÖzetlemek gerekirse, sıcak ve kuru koşullar, bitkiler eğer sorunu minimuma indirmelerini sağlayacak özelliklere sahip değillerse, fotosolunumu arttırmaktadır. Bu konuda bitkilerin buldukları incelikli çözümleri, C4 bitkileri ve CAM bitkileri ile ilgili bu videolarda izleyebilirsiniz.\nFotosolunum enerjiyi boşa harcar ve karbon çalar\nFotosolunum, rubisco bir oksigenaz tepkimesinde, O2‍ 'yi Ru BP'ye bağladığında kloroplastlarda başlar. Bunun sonucu olarak iki molekül elde edilir: üç karbonlu bir bileşik olan 3-PGA ve iki karbonlu bir bileşik olan fosfoglikolat. 3-PGA, Calvin döngüsünün normal bir ara ürünüdür ancak fosfoglikolat döngüye katılamadığı için, döngüden iki karbon ayrılır ya da \"çalınır\"5‍ .\nKayıp karbonun bir kısmını geri almak adına, bitkiler fosfoglikolatı, çeşitli organeller arasında taşınma içeren bir tepkime dizisine tabi tutarlar. Fosfoglikolat olarak bu patikaya giren karbonların dörtte üçü geri alınır ancak dörtte biri CO2‍ olarak kaybedilir. 5‍ Bu patikanın detaylarını görmek için tıklayın Fotosolunum patikası nasıl işler? Bu soruya cevap vermek için, fosfofglikolatın izlediği yolu, rubisco'nun oksigenaz tepkimesi ile üretildiği yer olan kloroplastlardan başlayarak takip edelim5, 6, 7‍ . Fosfoglikolat ilk olarak kloroplastın içinde glikolata dönüştürülür. Glikolat buradan peroksizoma gelir ve burada da bir amino asit olan glisine dönüşür. Glisin, peroksizomdan mitokondriye gelir. Burada patikanın iki kere işlemesi sonucu elde edilen iki glisin molekülü, üç karbonlu bir amino asit olan serine dönüştürülür. Bunun sonucunda da bir CO2‍ molekülü açığa çıkar. Serin peroksizoma geri döner ve burada gliserata dönüştürülür. Gliserat, kloroplastlarda 3-PGA'ya dönüştürülür ve böylelikle Calvin döngüsüne dahil olabilir.\nAşağıdaki şemada, rubisco tarafından sırası ile 6‍ CO2‍ ya da 6‍ O2‍ yakalandığında, sabitlenen karbonlardan kaç tane kazanıldığı ya da kaybedildiğini gösteren, fotosolunum ile normal Calvin döngüsü arasındaki karşılaştırmayı bulabilirsiniz. Bu koşullar altında fotosolunumda 3‍ sabit karbon atomu kaybedilirken, Calvin döngüsünde 6‍ sabit karbon atomu kazanılır.\nFotosolunum, karbon sabitlenmesi açışından bir zafer olarak kabul edilemez ancak bitkiler açısından başka faydaları bulunmaktadır. Fotosolunumun, fotokoruma yani fotosentezde rol alan moleküllerin ışık sebebiyle hasar görmesini engelleyen, hücrelerdeki redoks dengesinin korunmasını sağlayan ve bitkilerin bağışıklıklarını destekleyen etkileri olabileceğine dair bazı kanıtlar bulunmaktadır8‍ .\nAçıklama ve Kaynaklar Açıklama: Bu makalenin uyarlandığı kaynak: \"Photosynthetic pathways, \" Robert Bear ve David Rintoul, Open Stax CNX, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/d0b6df3d-22b7-411f-8f28-5eeed0e1c82d@9. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Percent of Rubisco out of total soluble leaf protein. (11 Ocak 2014). Bio Numbers. Alıntı yapılan tarih ve kaynak: 22 Temmuz 2016, http: //bionumbers. hms. harvard. edu/bionumber. aspx? id=110003. Koning, R. E. (1994). Photorespiration. Plant physiology information website. Alıntı yapılan kaynak: http: //plantphys. info/plant_physiology/photoresp. shtml. Vu, J. C. V. (2005). Rising atmospheric CO2‍ and C4‍ photosynthesis. Pessarakli, M. , Handbook of photosynthesis (2. baskı, sayfa 320). New York, NY: Taylor and Francis. Berg, J. M. , Tymoczko, J. L. ve Stryer, L. (2002). The Calvin cycle synthesizes hexoses from carbon dioxide and water. Biochemistry (5. baskı, bölüm 20, 1). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22344/#_A2795_. Buchanan, B. B. , Gruissem, W. ve Jones, R. L. (2000). Biochemistry and Molecular Biology of Plants. Am. Soc. Plant Phys. Rockville. Alıntı yapılan kaynak: https: //en. wikipedia. org/wiki/Photorespiration#/media/File: Photorespiration_eng. png. Purves, W. K. , Sadava, D. , Orians, G. H. ve Heller, H. C. (2003). Photosynthesis: energy from the sun. Life: the science of biology (7. baskı). Sunderland, MA: Sinauer Associates, 156-157. Peterhansel, C. , Horst, I. , Niessen, M. , Blume, C. Kebeish, R. , Kürkcüoglu, S. ve Kreuzaler, F. (2010). Photorespiration. The Arabidopsis Book, 8, e0130. http: //dx. doi. org/10, 1199/tab. 0130. Referanslar: Bareja, B. (2015). Plant types: II. In C4 plants, examples, and C4 families. Alıntı yapılan adres: http: //www. cropsreview. com/c4-plants. html. Berg, J. M. , Tymoczko, J. L. ve Stryer, L. (2002). The Calvin cycle synthesizes hexoses from carbon dioxide and water. Biochemistry (5. baskı, bölüm 20, 1). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22344/. Bowsher, C. , Steer, M. ve Tobin, A. (2008). Photosynthetic carbon assimilation. Plant biochemistry (sayfa 93-141). New York, NY: Garland Science. Buchanan, B. B. , Gruissem, W. ve Jones, R. L. (2000). Biochemistry and Molecular Biology of Plants. Am. Soc. Plant Phys. Rockville. Alıntı yapılan kaynak: https: //en. wikipedia. org/wiki/Photorespiration#/media/File: Photorespiration_eng. png. Koning, R. E. (1994). Photorespiration. In Plant physiology information website. Alıntı yapılan adres: http: //plantphys. info/plant_physiology/photoresp. shtml. Percent of Rubisco out of total soluble leaf protein. (11 Ocak 2014). Bio Numbers. Alıntı yapılan tarih ve kaynak: 22 Temmuz 2016, http: //bionumbers. hms. harvard. edu/bionumber. aspx? id=110003. Peterhansel, C. , Horst, I. , Niessen, M. , Blume, C. Kebeish, R. , Kürkcüoglu, S. ve Kreuzaler, F. (2010). Photorespiration. In The Arabidopsis Book, 8, e0130. http: //dx. doi. org/10, 1199/tab. 0130. Photorespiration. (04. 09. 2015). 26. 10. 2015 tarihinde Wikipedia'dan indirilmiştir: https: //en. wikipedia. org/wiki/Photorespiration. Photosynthesis - an overview. Biomes. Alıntı yapılan adres: http: //w3. marietta. edu/~biol/biomes/photosynthesis. htm. Purves, W. K. , Sadava, D. , Orians, G. H. ve Heller, H. C. (2003). Photosynthesis: energy from the sun. Life: the science of biology (7. baskı, sayfa 145-162). Sunderland, MA: Sinauer Associates, Inc. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Alternative mechanisms of carbon fixation have evolved in hot, arid climates. Campbell biology (10. baskı, sayfa 201-204). San Francisco, CA: Pearson. Vu, J. C. V. (2005). Rising atmospheric CO2‍ and C4‍ photosynthesis. Pessarakli, M. , Handbook of photosynthesis (2. baskı, sayfa 320). New York, NY: Taylor and Francis. Ru Bis CO. Combining algal and plant photosynthesis. Alıntı yapılan adres: https: //cambridgecapp. wordpress. com/improving-photosynthesis/rubisco/."
    },
    {
        "url": "https://tr.khanacademy.org/science/biology/photosynthesis-in-plants/photorespiration--c3-c4-cam-plants/a/c3-c4-and-cam-plants-agriculture",
        "title": "C3, C4 ve CAM bitkileri",
        "contents": "Önemli noktalar:\nFotosolunum, Calvin döngüsü enzimi rubisconun, karbondioksit üzerine değil de oksijen üzerine oynaması ile başlayan ve pek de tutumlu olmayan bir patikadır. Bitkilerin çoğunluğu, fotosolunum ile başa çıkma özelliği bulunmayan C3‍ bitkileridir. C4‍ bitkileri ilk CO2‍ sabitlenmesini ve Calvin döngüsünü ayırıp, bu adımları farklı hücre tiplerinde gerçekleştirerek fotosolunumu minimize ederler. Krassulasean asit metabolizması (CAM) bitkileri, bu adımları zaman açısından, gece ve gündüz arasında ayırarak fotosolunumu minimize edip, su depolarlar.\nGiriş\nÜrünlerden verim alınması, hem insanların beslenebilmesi hem ekonomik düzenin işlemeye devam edebilmesi açısından önemlidir. Buğday verimini %20‍ , soya fasulyesi verimini ise %36‍ oranında düşüren bir faktör olduğunu duymuş olsaydınız, bunun ne olduğunu sizin de öğrenmek isteyeceğinizi düşünüyoruz1‍ .\nGerçek olan bu iki rakamın arkasında yatan neden, fotosolunumdur. Bu tutumlu olmayan metabolik patika, Calvin döngüsünün karbon sabitleyen enzimi rubisco, CO2‍ yerine, O2‍ yakaladığında başlar. Sabitlenmiş karbonları kullanır, enerjiyi boşa harcar ve bitkiler, su kaybını engellemek amacı ile stromatalarını (yaprakları üzerinde bulunan delikleri) kapadıklarında gerçekleşir. Yüksek sıcaklıklarda ise daha da fazlalaşır.\nBuğday ya da soya fasulyesi dışında bazı bitkiler, fotosolunumun kötü etkilerinden kaçabilirler. C4‍ ve CAM patikaları, doğal seçilim sonucu ortaya çıkmış ve bazı türlerin fotosolunumu minimize etmesini sağlayan iki adaptasyondur. Bu patikalar, Rubisconun sürekli olarak yüksek CO2‍ konsantrasyonları ile karşılaşmasını sağlayarak, O2‍ 'yi bağlamasını engeller.\nBu makalenin geri kalan kısmında, C4‍ ve CAM patikalarını daha ayrıntılı bir şekilde inceleyerek, fotosolunumu nasıl azaltabildikleri üzerinde duracağız.\n\"Normal\" yani fotosolunumu azaltmak için fotosentetik adaptasyonları olmayan bir bitkiler, C3‍ bitkileri olarak adlandırılırlar. Calvin döngüsünün ilk adımında rubisco karbonu sabitler, karbonun sabitlenmesi için bu \"standart\" mekanizmayı kullanan bitkiler, tepkimenin oluşturduğu üç karbonlu bileşik 3-PGA sebebi ile C3‍ bitkileri olarak adlandırılırlar2‍ . Aralarında pirinç, buğday ve soya fasulyesi bitkileri ile tüm ağaçların yer aldığı dünya üzerinde yaşayan bitkilerin neredeyse %85‍ 'i C3‍ bitkileridir.\nC4‍ bitkilerinde, Calvin döngüsü ve ışığa bağlı tepkimeleri fiziksel olarak ayrılmıştır: Işığa bağlı tepkimeler yaprağın orta kısmında bulunan süngerimsi bir doku olan mezofil hücrelerinde, Calvin döngüsü ise yaprak damarları etrafındaki özel hücrelerde gerçekleşir. Bu hücreler, demet kını hücreleri olarak adlandırılır.\nBu ayrımın ne gibi bir faydası olduğunu anlamak adına, C4‍ fotosentezinin nasıl gerçekleştiğine bir göz atalım. İlk olarak atmosferde bulunan CO2‍ , mezofil hücrelerinde, basit 4‍ karbonlu organik bir asit olan okzaloasetat oluşturmak için sabitlenir. Bu adım, rubisco olmayan, PEP karboksilaz adı verilen ve O2‍ bağlama eğilimi olmayan bir enzim tarafından gerçekleştirilir. Okzaloasetat sonrasında, demet kını hücrelerine taşınabilecek benzer bir moleküle dönüştürülür. Demet kını hücrelerinde, malat parçalanır ve bir CO2‍ molekülü açığa çıkar. Bu CO2‍ , rubisco tarafından sabitlenir ve Calvin döngüsü ile aynen C3‍ fotosentezinde olduğu gibi şekere dönüştürülür.\nBu sürecin de enerji açısından bir maliyeti vardır: üç karbonlu \"taşıyıcı\" molekülün demet kını hücrelerinden geri dönmesi ve atmosferden gelen bir başka CO2‍ molekülünü alabilmesi için ATP harcanması gerekir. Ancak mezofil hücreleri sürekli olarak komşu demet kını hücrelerine malat formunda CO2‍ pompaladıkları için, rubisconun etrafındaki CO2‍ konsantrasyonu, O2‍ konsantrasyonundan her zaman yüksektir. Bu strateji, fotosolunumu minimize eder.\nC4‍ patikası, aralarında yabani otlar, şeker kamışı ve mısır da bulunan damarlı bitkilerin yaklaşık olarak %3‍ 'ünde kullanılır. C4‍ bitkileri sıcak habitatlarda yaygın olarak görülürken, serin alanlarda yaygın değillerdir. Sıcak koşullar altında, fotosolunumun azalmış olmasının faydaları, CO2‍ 'nin mezofil hücrelerinden demet kını hücrelerine taşınması için gerekli ATP harcamasından üstündür.\nCAM bitkileri\nKaktüs ya da ananas gibi bazı bitkiler, fotosolunumu minimize eden krassulasean asit metabolizması (CAM) patikası sayesinde kurak koşullara uyum sağlamışlardır. Bu isim, bilim insanlarının bu patikayı keşfettikleri ilk bitki ailesi olan Damkoruğugillerden (Crassulaceae) gelmektedir.\nGörsel hakları: \"Crassulaceae, \" by Guyon Morée (CC BY 2, 0).\nCAM bitkileri, ışığa bağlı tepkimeler ile CO2‍ 'nin Calvin döngüsünde kullanılmasını fiziksel anlamda ayırmak yerine, bunları zaman açısından ayırırlar. CAM bitkileri gece saatlerinde stromatalarını açarak CO2‍ 'nin yapraklara girmesini sağlarlar. Bu CO2‍ , PEP karboksilaz tarafından C4‍ bitkilerinin kullandığı adımın aynısı ile okzaloasetata sabitlenir. Sonrasında da malata ve farklı bir organik asit türüne dönüştürülür3‍ .\nOrganik asit, kofulların içinde bir sonraki güne kadar depolanır. CAM bitkileri, gün ışığında stromatalarını açmazlar ancak fotosentez yapmaya devam edebilirler. Bunun sebebi, kofullardan dışarı taşınan organik asitlerin parçalanarak CO2‍ 'nin açığa çıkmasına sebep olması ve karbondioksitin Calvin döngüsüne girmesidir. Bu kontrollü sistem, rubisconun çevresindeki CO2‍ konsantrasyonunun yüksek olmasını sağlar4‍ .\nCAM patikası yukarıda gösterilmeyen birkaç adımda ATP gerektirir, bu sebeple, C4‍ fotosentezi gibi, enerji açısından \"bedava\" değildir. 3‍ Yine de CAM fotosentezi yapan bitki türleri yalnızca fotosolunumu engellemekle kalmaz aynı zamanda su açısından da oldukça tutumludurlar. Stromatalarının sadece geceleri açılması ve düşük sıcaklıklarda daha yüksek olan nem seviyesi, yapraklardan su kaybını azaltır. CAM bitkileri, çöller gibi, sıcak ve kuru alanlarda yaygın görülen bitkilerdir.\nC3‍ , C4‍ ve CAM bitkilerinin karşılaştırılması\nC3‍ , C4‍ ve CAM bitkilerinin tamamı, CO2‍ 'den şeker üretmek için Calvin döngüsünü kullanırlar. CO2‍ sabitlemek için kullanılan patikaların bazı avantaj ve dezavantajları vardır ve bitkilerin farklı ortamlara uyum sağlamasına sebep olurlar. C3‍ mekanizması en iyi soğuk ortamlarda işlerken, C4‍ ve CAM bitkileri ise sıcak ve kuru ortamlara uyum sağlamışlardır.\nHem C4‍ hem de CAM patikaları, yirmiden fazla defa bağımsız olarak evrimleşmiş oldukları için, sıcak ortamlarda yaşayan bitkilere önemli bir evrimsel avantaj sağlamaktadırlar5‍ .\nTipİlk CO2‍ sabitlenmesi ve Calvin döngüsünün ayrılmasıStomata ne zaman açık Uyum sağladığı ortam C3‍ Ayrım yok Gündüz Soğuk, nemli ortamlar C4‍ Mezofil ve demet kını hücreleri arasında (fiziksel anlamda)Gündüz Sıcak, güneşli ortamlar CAMGece gündüz arasında (zaman açısından)GeceÇok sıcak ve kuru ortamlar\nAçıklama ve Kaynaklar Bu makale CC BY-NC-SA 4, 0 lisanslıdır. Açıklama: Bu makalenin uyarlandığı kaynak: \"Photosynthetic pathways, \" Robert Bear ve David Rintoul, Open Stax CNX, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/d0b6df3d-22b7-411f-8f28-5eeed0e1c82d@9. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Walker, Berkeley J. , Van Loocke, Andy, Bernacchi, Carl J. ve Ort, Donald R. (2016). The cost of photorespiration to food production now and in the future. Annual Review of Plant Biology 67, 107. : //dx. doi. org/10, 1146/annurev-arplant-043015-111709. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Alternative mechanisms of carbon fixation have evolved in hot, arid climates. Campbell biology (10. baskı) San Francisco, CA: Pearson, 201. Crassulacean acid metabolism. (29 Mayıs 2016). Alıntı yapılan tarih ve kaynak: 22 Temmuz 2016, Wikipedia, https: //en. wikipedia. org/wiki/Crassulacean_acid_metabolism#Biochemistry. Raven, Peter H. , Johnson, George B. , Losos, Mason, Kenneth A. , Losos, Jonathan B. ve Singer, Susan R. (2014). Photorespiration. Biology (10. baskı). New York, NY: Mc Graw-Hill, 165. 5. Guralnick, Lonnie J. , Amanda Cline, Monica Smith ve Rowan F. Sage. (2008). Evolutionary physiology: the extent of C4 and CAM photosynthesis in the genera Anacampseros and Grahamia of the Portulacaceae. Journal of Experimental Botany, 59(7), 1735-1742. http: //dx. doi. org/10, 1093/jxb/ern081. Referanslar: Bareja, B. (2015). Plant types: II. In C4 plants, examples, and C4 families. Alıntı yapılan adres: http: //www. cropsreview. com/c4-plants. html. Berg, J. M. , Tymoczko, J. L. ve Stryer, L. (2002). The Calvin cycle synthesizes hexoses from carbon dioxide and water. Biochemistry (5. baskı, bölüm 20, 1). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22344/. Bowsher, C. , Steer, M. ve Tobin, A. (2008). Photosynthetic carbon assimilation. Plant biochemistry (sayfa 93-141). New York, NY: Garland Science. C4 carbon fixation. (26. 09. 2015). 26. 10. 2015 tarihinde Wikipedia'dan indirilmiştir: https: //en. wikipedia. org/wiki/C4_carbon_fixation. Crassulacean acid metabolism. (16. 09. 2015). 26. 10. 2015 tarihinde Wikipedia'dan indirilmiştir: https: //en. wikipedia. org/wiki/Crassulacean_acid_metabolism. De, D. (2000). Crassulacean acid metabolism. Plant cell vacuoles: an introduction (sayfa 186-187). Collingwood, VIC: CSIRO Publishing. Guralnick, Lonnie J. , Amanda Cline, Monica Smith ve Rowan F. Sage. (2008). Evolutionary physiology: the extent of C4 and CAM photosynthesis in the genera Anacampseros and Grahamia of the Portulacaceae. Journal of Experimental Botany, 59(7), 1735-1742. http: //dx. doi. org/10. 1093/jxb/ern081. Koning, R. E. (1994). Photorespiration. In Plant physiology information website. Alıntı yapılan adres: http: //plantphys. info/plant_physiology/photoresp. shtml. Photorespiration. (04. 09. 2015). 26. 10. 2015 tarihinde Wikipedia'dan indirilmiştir: https: //en. wikipedia. org/wiki/Photorespiration. Photosynthesis - an overview. Biomes. Alıntı yapılan adres: http: //w3. marietta. edu/~biol/biomes/photosynthesis. htm. Purves, W. K. , Sadava, D. , Orians, G. H. ve Heller, H. C. (2003). Photosynthesis: energy from the sun. Life: the science of biology (7. baskı, sayfa 145-162). Sunderland, MA: Sinauer Associates, Inc. Raven, Peter H. , Johnson, George B. , Losos, Mason, Kenneth A. , Losos, Jonathan B. ve Singer, Susan R. (2014). Photorespiration. Biology (10. baskı, sayfa 163-165). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Alternative mechanisms of carbon fixation have evolved in hot, arid climates. Campbell biology (10. baskı, sayfa 201-204). San Francisco, CA: Pearson. Ru Bis CO. Combining algal and plant photosynthesis. Alıntı yapılan adres: https: //cambridgecapp. wordpress. com/improving-photosynthesis/rubisco/. Trueman, Shanon. CAM plants: survival in the desert. History of botany. Alıntı yapılan adres: http: //botany. about. com/od/History Botany/a/Cam-Plants-Survival-In-The-Desert. htm. Walker, Berkeley J. , Van Loocke, Andy, Bernacchi, Carl J. ve Ort, Donald R. (2016). The cost of photorespiration to food production now and in the future. Annual Review of Plant Biology 67, 107-129. http: //dx. doi. org/10, 1146/annurev-arplant-043015-111709. Vascular bundle. (19 Ekim 2015). Alıntı yapılan tarih ve kaynak: 24 Ekim 2015, Wikipedia, https: //en. wikipedia. org/wiki/Vascular_bundle."
    },
    {
        "url": "https://tr.khanacademy.org/science/biology/cell-signaling/mechanisms-of-cell-signaling/a/introduction-to-cell-signaling",
        "title": "Hücreler Arası İletişim",
        "contents": "Giriş\nHücrelerinizin tıpkı duvardaki tuğlalar gibi bilinçsiz, sabit ve basit yapılar olduğunu mu düşünüyorsunuz? Cevabınız evet ise, tekrar düşünün! Hücreler çevrelerinde olup biten her şeyi fark eder; çevrelerinden ve komşu hücrelerden gelen çağrılara cevap verir. İşte tam da bu anlarda; hücreleriniz kimyasal sinyal molekülleri halinde dolaşan milyonlarca mesaj alır ve gönderir!\nBu makalede hücrelerin birbiriyle iletişim kurmasını sağlayan temel ilkeleri inceleyeceğiz. Önce hücreler arası sinyal iletiminin nasıl işlediğini, daha sonra ise vücutlarımızda bulunan kısa ve uzun mesafeli sinyal iletimi çeşitlerini inceleyeceğiz.\nHücreler arası sinyal iletimine genel bir bakış\nHücreler genellikle kimyasal sinyaller kullanarak iletişim kurarlar. Bir gönderen hücre tarafından üretilen, protein ya da diğer moleküllerden oluşan bu kimyasal sinyaller, genellikle hücre tarafından salgılanır ve hücre dışı (ekstraselüler) boşluğa bırakılır. Sinyaller bu boşlukta şişedeki mektuplar gibi yüzerek komşu hücrelere ulaşırlar.\nBelirli bir kimyasal mesajı her hücre \"duyamaz\". Komşu hücrenin bir sinyali fark etmesi (yani bir hedef hücre olabilmesi) için bu hücrenin o sinyal için doğru bir reseptöre (alıcıya) sahip olması gerekir. Bir sinyal molekülü reseptörüne bağlandığında bu reseptörün şeklini veya yapısını değiştirerek hücre içindeki değişiklikleri de tetiklemiş olur. Sinyal molekülleri genellikle ligandlar olarak adlandırılır. Ligand terimi reseptörler gibi diğer moleküllere belirli bir şekilde bağlanan moleküller için kullanılan bir terimdir.\nBir ligand tarafından taşınan mesajlar, hücre içinde genellikle bir kimyasal haberci zinciriyle aktarılır. Nihayetinde ise hücre içinde değişikliklere neden olurlar. Bu değişikliklere örnek olarak bir genin etkinliğini değiştirmeyi ve hatta hücre bölünmesi gibi bütün bir süreci tetiklemeyi verebiliriz. Bu da, interselüler (hücreler arası) sinyalin, bir tepkiyi tetikleyen intraselüler (hücre içi) sinyale dönüştüğü anlamına gelir.\nLigand ve reseptörler, sinyalin hücrelere gönderimi, ve bir sinyale verilen tepki makalelerinde bu konularla ilgili daha fazla bilgi bulabilirsiniz.\nSinyal şekilleri\nHücreler arası sinyal iletimi, sinyalin gönderen bir hücreden reseptör (alıcı) bir hücreye aktarılması sürecidir. Bununla birlikte, tüm gönderen ve reseptör hücreler kapı komşusu olmadığı gibi bütün hücre çiftleri aynı şekilde sinyal alışverişi de yapmazlar.\nÇok hücreli organizmalarda bulunan kimyasal sinyal iletimi yolları dört kategoriye ayrılabilir: parakrin sinyal iletimi, otokrin sinyal iletimi, endokrin sinyal iletimi ve doğrudan temas ile sinyal iletimi. Bu sinyal çeşitleri arasındaki en temel fark, hedef hücreye ulaşmak için organizma içerisinde katettikleri mesafenin uzunluğudur.\nParakrin sinyal iletimi\nBirbirine yakın olan hücreler genellikle kimyasal haberciler (hücreler arasındaki boşlukta yayılabilen ligandlar) yoluyla iletişim kurarlar. Hücrelerin daha kısa mesafeler içerisinde iletişim kurduğu bu sinyal iletimi, parakrin sinyal iletimi olarak adlandırılır.\nParakrin sinyal iletimi, hücrelerin komşu hücreleriyle birlikte gerçekleştirdikleri aktivitelerini koordine etmelerini sağlar. Parakrin sinyaller, çok farklı dokularda ve durumlarda kullanılsalar da; özellikle gelişim evresinde çok önemli bir rol oynarlar ve bu evrede bir grup hücrenin başka bir grup hücreye kimlik edinimi konusunda rehberlik etmesine yardımcı olurlar. Örnek: omuriliğin gelişmesi Sonic hedgehog ve morfojenler Bir embriyonun gelişmekte olan omuriliğinde, notokord (sırt ipliği) adı verilen ve embriyonun sırtında uzanan içi boş bir hücre borusu ile dikey plaka adı verilen ve notokorda paralel bir şekilde uzanan bir hücre sütunu bulunur. Notokord ve dikey plaka birlikte hareket ederek Sonic hedhehog (Shh) adı verilen bir sinyal molekülü salgılarlar. Shh, notokorddan ve dikey plakadan geçerken, kaynağa yakın yerlerde yüksek ve daha uzak yerlerde düşük oranlarda bir gradyan oluşturur. Gradyanın farklı noktalarında farklı konsantrasyonlara sahip olan Shh, komşu hücrelere hangi tip nöron olmaları gerektiği bilgisini verir. 1, 2‍ . Notokorda ve dikey plakaya yakın olan hücreler yüksek dozlarda sinyal alır ve bir tür özel bağlayıcı nörona dönüşürler (internöron). Biraz daha uzaktaki hücreler daha az dozlarda sinyal alır ve motor nöronlara (kaslara bağlanan nöronlar) dönüşürler. Notokorddan ve dikey plakadan çok daha uzaktaki hücreler çok az sinyal alırlar ve diğer internöron türlerine dönüşürler. Farklı seviyelerdeki Shh sinyali hücrelerde farklı cevapların oluşumunu tetikler ve bu da hücrelerin farklı kimliklere ve özelliklere sahip olmalarına neden olur. Gradyan oluşturan ve sinyalin dozuna göre farklı gelişimsel etkilere sebep olan Shh gibi sinyallere morfojen adı verilir. Omurilikteki farklı tür nöronların oluşumu, Shh dışında diğer sinyal iletimi yolaklarına ve sinyallerin süresine bağlıdır. Burada, bir morfojen olarak Shh'nin rolünü vurgulamak için durumu biraz daha basit bir şekilde aktarıyoruz. Neden Sonic hedgehog deniyor? Sizin de bildiğiniz üzere, bu sinyal verici molekül, bir Sega video oyunu karakterinin adını taşıyor3‍ . Sonic hedgehog’a benzeyen ilk gen meyve sineklerinde bulundu ve bu genin etkin olmadığı sineklerin dikenli bir görünüme sahip oldukları gözlemlendiği için gene hedgehog (kirpi) ismi verildi. Benzer bir gen, omurgalılarda keşfedildiğinde ise Sonic hedgehog ismini aldı4‍ . Bu gene ismini veren araştırmacı video oyununu aslında hiç oynamamıştı fakat Sonic ismini, kızına ait olan ve oyundan önce çıkmış olan bir çizgi romandan ödünç aldı5‍ .\nSinaptik sinyal iletimi\nParakrin sinyal iletimi örneklerinden biri sinaptik sinyal iletimidir. Sinaptik sinyal iletiminde, sinir hücreleri sinyal gönderirler. Bu işleme sinaps adı verilmiştir. Sinaps iki sinir hücresi arasındaki kesişme boşluğuna denir, sinyal iletimi bu bölgede gerçekleşir.\nGönderici nöron ateşlendiğinde, elektriksel impuls hücre boyunca hızlıca hareket eder, akson denilen uzun, lif benzeri bir eklenti üzerinden geçer. İmpuls, sinapsa ulaştığında nörotransmitter denilen ligandların salınımı tetikler ve bunlar sinir hücreleri arasındaki boşluğu hızlıca geçerler. Nörotransmitterler reseptör hücreye ulaştıklarında reseptörlere bağlanarak hücre içinde genellikle, iyon kanallarının açılması ve hücre zarı boyunca elektriksel potansiyelin değişmesi gibi, kimyasal bir değişim oluşmasına neden olurlar.\nGörselin uyarlandığı kaynak: \"Signaling molecules and cellular receptors: Figure 2, \" Open Stax College, Biology (CC BY 3, 0).\nKimyasal sinapsa salınan nörotransmitterler, çabucak bozulurlar ya da gönderici hücre tarafından geri alınırlar. Bu, sistemi “yenileyerek” bir sonraki sinyal için sinapsın hazır olmasını ve hızlıca cevap oluşturulmasını sağlar.\nGörselin uyarlandığı kaynak: \"Signaling molecules and cellular receptors: Figure 1, \" Open Stax College, Biology (CC BY 3, 0).\nOtokrin sinyal iletimi\nOtokrin sinyal iletiminde, hücre, kendi yüzeyinde bulunan reseptörlere (ya da sinyalin türüne bağlı olarak hücre içindeki reseptörlere) bağlanacak ligandlar salgılayarak kendisine sinyal yollar. Bu bir hücre için kulağa garip geliyor olabilir fakat otokrin sinyal iletimi birçok süreçte çok önemli roller üstlenmektedir.\nÖrneğin, otokrin sinyal iletimi gelişimde, hücrelerin doğru kimlikleri bulmasında ve bunları geliştirmesinde önemlidir. Otokrin sinyal iletiminin, tıbbi açıdan metastaz olayında (kanserin, bulunduğu bölgeden diğer vücut organlarına yayılması) anahtar bir rol oynadığı düşünülmekte olduğundan kanser söz konusu olduğunda da önemli olduğu söylenebilir6‍ . Bir sinyalin, birçok durumda hem otokrin hem de parakrin etkileri olabilir; başka bir deyişle, hem gönderici hücreye hem de bölgedeki benzer diğer hücrelere bağlanabilir.\nEndokrin sinyal iletimi\nHücrelerin uzak mesafelere sinyal göndermesi gerektiğinde gönderdikleri mesajların dağıtımı için genellikle dolaşım sistemini kullanırlar. Uzak mesafeli endokrin sinyal iletiminde özelleşmiş hücreler sinyal üretir ve sinyaller kan dolaşımına aktarılarak vücudun uzak bölgelerinde yer alan hedef hücrelere iletilir. Vücudun bir kısmında üretilen ve dolaşım sistemi aracılığıyla çok uzaktaki hedeflere doğru yol alan sinyallere hormon adı verilir.\nİnsanlarda; tiroid, hipotalamus, hipofiz, pankreas ve eşeysel bezler (testis ve yumurtalıklar) hormon salgılayan endokrin bezleridir. Her bir endokrin bez, gelişimde ve fizyolojide düzenleyici olan bir veya iki tip hormon salgılar.\nÖrneğin hipofiz, özellikle kemik ve kıkırdak dokusunun büyümesini destekleyen büyüme hormonu (GH) salgılar. Diğer hormonlar gibi GH da vücuttaki farklı türlerdeki hücrelere etki eder. Kıkırdak doku hücreleri, GH'ın nasıl çalıştığına dair özel bir örnek teşkil ederler: GH, bu hücrelerin yüzeyindeki reseptörlere bağlanarak onların bölünmelerini teşvik eder7‍ .\nBitkilerde endokrin sinyal iletimi var mıdır? Bitkiler endokrin hücrelerine ya da bezlerine sahip değillerdir fakat büyümeyi ve bitki gövdesinde mesafeler katederek uzaktaki hücrelere ulaşılmasını sağlayan sinyal verici molekülleri vardır. Bu sinyaller genellikle bitki hormonu olarak adlandırılır8‍ .\nHücre-hücre teması ile sinyal iletimi\nHayvan hücrelerindeki ara bağlantılar ve bitki hücrelerindeki plasmodesmatalar, komşu hücrelere bağlanan küçük kanallardır. Su dolu bu kanallar, intraselüler (hücre içi) mediatör denilen sinyal verici moleküllerin iki hücre arasında geçiş yapmasına imkan sağlar. Kalsiyum iyonları (Ca2+‍ ) gibi küçük moleküller iki hücre arasında geçiş yapabilirler fakat protein ve DNA gibi büyük moleküller özel bir destek olmadan bu kanallardan geçemezler.\nSinyal verici moleküller, bir hücrenin mevcut durumunu komşu hücreye iletirler. Bu, içlerinden bir tanesinin sinyali alması durumunda bir grup hücrenin aynı cevabı vermesini sağlar. Bitkilerde, hemen hemen her hücrenin arasında plasmodesmata olur ve bu, bütün bir bitkiyi koca bir iletişim ağına dönüştürür.\nDoğrudan sinyal iletiminin bir diğer biçiminde, yüzeylerinde birbirini tamamlayıcı proteinler taşıyan iki hücre birbirine bağlanabilir. Proteinler birbirine bağlandığında bu etkileşim, birinin veya her ikisinin şekillerini değiştirerek sinyalin iletilmesini sağlar. Bağışıklık hücreleri, “öz” hücrelerini (vücudun kendi hücreleri) tanıyabilmek için yüzeyindeki işaretleri kullandığından bu sinyal iletim türü özellikle bağışıklık sistemi için son derece önemlidir9‍ .\n_Görselin uyarlandığı kaynak: \"Adaptive immune response: Figure 7, \" Open Stax College, Biology (CC BY 3, 0). _\nAçıklama ve Kaynaklar Açıklama: Bu makalenin uyarlandığı kaynak: \"Signaling molecules and cellular receptors, \" Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Jessell, T. M. (2000). Neuronal specification in the spinal cord: Inductive signals and transcriptional codes. Nature Reviews Genetics, 1(1), 20-29. http: //dx. doi. org/10, 1038/35049541. Alıntı yapılan kaynak: http: //cumc. columbia. edu/dept/neurobeh/jessell/Publications/2000PDF/jessell. pdf. Horne, J. (2004, July 1). Sonic hedgehog, the morphogen. In Nature milestones: Development. http: //dx. doi. org/10, 1038/nrn1469. Riddle, R. D. , Johnson, R. L. , Laufer, E. ve Tabin, C. (1993). Sonic hedgehog mediates the polarizing activity of the ZPA. Cell, 75, 1401-1416. http: //dx. doi. org/10, 1016/0092-8674(93)90626-2. Gilbert, S. F. (2000). The Hedgehog family. Developmental biology (6th ed. ). Alıntı yapılan adres: http: //www. ncbi. nlm. nih. gov/books/NBK10071/#_A1042_. Misra, Ria. (2015, March 16). The strange history of how a gene was named \"Sonic hedgehog. \" io9. Alıntı yapılan kaynak: http: //io9. gizmodo. com/the-strange-history-of-how-a-gene-was-named-sonic-hedg-1691732678. Autocrine signalling. (30 Aralık 2014). 1 Kasım 2015 tarihinde Wikipedia'dan indirilmiştir: https: //en. wikipedia. org/wiki/Autocrine_signalling. Growth hormone. (22 Temmuz 2016). Alıntı yapılan tarih ve kaynak: 23 Temmuz 2016, Wikipedia, https: //en. wikipedia. org/wiki/Growth_hormone#Function. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cell communication. Campbell biology (10. baskı). San Francisco, CA: Pearson, 212. Open Stax College, Biology. (2015, September 29). Adaptive Immune response. Open Stax CNX. Alıntı yapılan kaynak: http: //cnx. org/contents/GFy_h8cu@9, 87: et Zobs U-@6/Adaptive-Immune-Response. Referanslar: Autocrine signalling. (30. 12. 2014). 01. 11. 2015 tarihinde Wikipedia'dan indirilmiştir: https: //en. wikipedia. org/wiki/Autocrine_signalling. Growth hormone. (22 Temmuz 2016). Alıntı yapılan tarih ve kaynak: 23 Temmuz 2016, Wikipedia, https: //en. wikipedia. org/wiki/Growth_hormone. Mehlen, P. , Mille, F. , and Thibert, C. (2005). Morphogens and cell survival during development. Journal of Neurobiology, 64(4), 357-366. http: //dx. doi. org/10, 1002/neu. 20167. Morphogen. (24. 08. 2015). 01. 11. 2015 tarihinde Wikipedia'dan indirilmiştir: https: //en. wikipedia. org/wiki/Morphogen. Open Stax College, Biology. (2015, September 29). Adaptive Immune response. Open Stax CNX. Alıntı yapılan kaynak: http: //cnx. org/contents/GFy_h8cu@9, 87: et Zobs U-@6/Adaptive-Immune-Response. Paracrine signalling. (02. 06. 2015). 01. 11. 2015 tarihinde Wikipedia'dan indirilmiştir: https: //en. wikipedia. org/wiki/Paracrine_signalling. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell communication. Biology (10. baskı, sayfa 168-185). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cell communication. Campbell biology (10. baskı, sayfa 210-231). San Francisco, CA: Pearson. Sonic hedgehog. (17. 10. 2015). 05. 11. 2015 tarihinde Wikipedia'dan indirilmiştir: https: //en. wikipedia. org/wiki/Sonic_hedgehog."
    },
    {
        "url": "https://tr.khanacademy.org/science/biology/cell-signaling/mechanisms-of-cell-signaling/a/signal-perception",
        "title": "Ligand ve Reseptörler",
        "contents": "Giriş\nBin kilometrelik bir yolculuk nası tek bir adımla başlıyorsa, bir hücre içindeki karmaşık bir sinyal yolağı da örneğin tek bir molekülün , ya da ligandın, alıcı molekülüne, reseptörüne, bağlanması gibi önemli bir olayla başlar.\nReseptörler ve ligandlar çeşitli formlarda karşımıza çıkabilse de hepsinin ortak bir noktası vardır: reseptörün sadece bir (yada birkaç) ligandı tanımasıyla ve ligandın da bir (ya da birkaç) reseptörü tanımasıyla birbirlerine bağlı çiftler halinde bulunurlar. Ligandın reseptöre bağlanması reseptörün şeklini ve aktivitesini değiştirerek sinyalin iletimini sağlar ya da doğrudan hücre içinde bir değişime sebep olur.\nBu bölümde farklı reseptör ve ligand çeşitlerini, hücre dışından gelen ve değişime sebep olacak sinyali aktarmak için girdikleri etkileşimleri inceleyeceğiz.\nReseptör türleri\nReseptörlerin birden fazla çeşidi vardır ancak iki alt kategoride incelenebilirler: Sitoplazmada yada çekirdekte bulunan, hücre içi reseptörler, ve hücre zarında bulunan, hücre yüzeyi reseptörleri.\nHücre içi reseptörler\nHücre içi reseptörler, hücre içinde, genellikle çekirdek yada sitoplazmada bulunan reseptör proteinlerdir. Hücre içi reseptörlerinin ligandları, reseptörlerine ulaşmak için hidrofilik hücre zarından geçmeleri gerektiğinden çoğunlukla küçük, hidrofobik (suyu sevmeyen) moleküllerdir. Örneğin, eşey hormonları olan estradiol (östrojen türü) ve testesteron gibi hidrofobik steroid hormonlarının birincil reseptörleri hücre içi reseptörlerdir.\nHormon hücreye girdiği ve reseptörüne bağlandığı zaman reseptörün şekil değiştirmesine sebep olur, böylece reseptör hormon kompleksinin çekirdeğe (eğer hali hazırda orada değilse) girmesine ve gen aktivitesini regüle etmesine sebep olur. Hormonun bağlanması reseptörün DNA'ya bağlanma aktivitesi olan, spesifik DNA dizilimlerine bağlanabilen, daha önceden açıkta olmaya bölgelerini açığa çıkarır. Bahsi geçen belirli DNA dizilimleri hücre DNA'sındaki belli genlerin yakınında bulunur. Reseptör bu genlerin yakınına bağlandığı zaman bu genlerin transkripsyon aktivitelerini değiştirir. Transkripsyon nedir? Gen ifadesi süreci sırasında, hücre çoğunlukla proteinlerden oluşan fonksyonel ürünler üretebilmek için genlerde yani DNA'nın belirli bir segmentinde bulunan tüm bilgiyi okur. Ökaryotik protein kodlayan genin ifadesi iki aşamada incelenebilir: Transkripsyon, genin DNA diziliminin RNA molekülü olarak kopyalanmasıdır. RNA molekülü çekirdekte olgun haberci RNA (m RNA)'ya dönüşecek şekilde değişikliğe uğratılır. Translasyon sırasında, m RNA molekülündeki genetik bilgi, belirli bir amino asit dizilimine sahip bir protein üretmek için kullanılır. Farklı hücre çeşitleri farklı gen setlerini ifade eder ve bir hücre kendi gen ifadesini zamanla değiştirebilir. Gen ifadesindeki değişimler, hücre tarafından üretilen protein setlerini de değiştirebilir ve bunun sonucunda hücrenin metabolizması, davranışı ve hücresel kimliği de değişebilir. Gen ifadesi ve aşamaları hakkında daha fazla bilgi edinmek için transkripsiyon ve translasyon videosunu izleyebilirsiniz.\nGörsel hakları: \"Signaling molecules and cell receptors: Figure 3, \" Open Stax College, Biology (CC BY 3, 0).\nHücre içi ve hücre yüzeyi reseptörlerini de barındıran çoğu sinyal yolağı, gen transkripsyonunda değişime sebep olur. DNA'ya bağlanıp transkripsyonda doğrudan değişikliğe sebep oldukları için, hücre içi reseptörleri bu konuda eşsizdir.\nHücre yüzeyi reseptörleri\nHücre yüzeyi reseptörleri hücrenin dışındaki ligandlara bağlanan zara gömülü proteinlerdir. Bu sinyal iletim çeşidinde ligand, hücre zarından geçmek zorunda değildir. Hidrofilik (su sever) ve büyük molekülleri de kapsamak üzere çok çeşit molekül ligand olarak davranabilir.\nTipik bir hücre yüzeyi reseptörü üç çeşit bölgeye yada protein bölgesine sahiptir: bir hücre dışı ligand bağlayan bölge, bir zar boyunca uzanan hidrofob bölge ve bir tane de genellikle sinyali aktaran hücre içi bölge. Bu bölgelerin boyutu ve şekli reseptörün çeşidine göre değişkenlik gösterir ve hidrofob bölge, çok sayıda zarı çaprazlayan amino asit uzantılarından oluşabilir. Bir resim görmek ister misiniz? Diyagram, ileride daha detaylı inceleyeceğimiz G proteinine bağlı reseptör (GPCR)'ı göstermektedir. GPCR'ler hücre zarını temsil eden gri alandan geçen yedi segment tarafından gösterildiği üzere zarı kapsayan yedi bölgeye sahiptirler. Görselin uyarlandığı kaynak: \"GPCR, \" Adenosine (CC BY-SA 3. 0). Uyarlanmış görsel CC BY-SA 3. 0 lisansına sahiptir.\nHücre yüzeyi reseptörlerinin farklı birçok çeşidi vardır fakat biz burada üç yaygın çeşidini inceleyeceğiz: ligand kapılı iyon kanalları, G proteinine bağlı reseptörler ve reseptör tirozin kinazlar.\nLigand kapılı iyon kanalı\nLigand kapılı iyon kanalları ligandın bağlanmasıyla açılabilen iyon kanallarıdır. Bu hücre yüzeyi reseptör çeşidi, kanal oluşturmak için zarı kapsayan ve ortasında hidrofil (su sever) bir kanalı olan bir bölgeye sahiptir. Kanal, iyonların fosfolipit çift katmanın hidrofob merkezine temas etmeden zardan geçmesini sağlar.\nLigand kanalın hücre dışı bölgesine bağlandığınd, proteinin yapısı, Ca2+‍ ya da Cl−‍ gibi, belirli iyon çeşitlerinin geçebilmesini sağlayacak şekilde değişir. Bazı durumlarda bunun tam tersi de doğrudur: Başka bir deyişle, ligandın bağlanması, açık olan kanalın kapanmasını sağlamaktadır. Hücre içindeki iyon seviyelerinin değişmesi, iyonlara bağlanan enzimler ya da gerilime hassas kanallar gibi farklı moleküllerin etkinliklerini de değiştirerek bir cevap oluşmasına sebep olabilir. Nöronlar ya da sinir hücreleri, nörotransmiterlerin bağlanabileceği ligand kapılı kanallara sahiptir.\nGörselin uyarlandığı kaynak: \"Signaling molecules and cell receptors: Figure 4, \" Open Stax College, Biology (CC BY 3, 0).\nG-proteinine bağlı reseptörler\nG proteinine bağlı reseptörler (GPCRs), yapıları ve sinyal iletim yöntemleri ortak olan büyük bir yüzey reseptör ailesidir. GPCR ailesi üyelerinin hepsi zarı geçen yedi farklı protein segmentine sahiptir. Sinyalleri hücre içine G proteini adı verilen bir protein aracılığı ile iletirler (aşağıda daha fazla detay bulabilirsiniz).\nGPCR'ler çeşitlidir ve farklı tip ligandları bağlayabilirler. Odorant (koku) reseptörleri özellikle öne çıkan bir GPCR sınıfıdır. İnsanlarda 800‍ civarında koku reseptörü bulunur ve her biri, her hangi bir parfümdeki özel bir kimyasal yada çürümüş balıktan çıkan özel bir kimyasal gibi kendi özel koku molekülüne bağlanarak sinyalin beyine gönderilmesini sağlar ve biz de bu sayede koku alırız! 3‍\nG proteinine bağlı reseptör, ligandı ortamda bulunmadığı zaman hücre zarında etkin olmayan (inaktif) bir halde bekler. Bazı GPCR türleri için, etkin olmayan reseptör, bir G proteini olan sinyal hedefine zaten sabitlenmiştir4‍ .\nG proteinleri çeşitlidir, fakat tüm çeşitleri GDP oluşturmak için parçalayabilecekleri (hidrolize edebilecekleri) bir nükleotid olan guanozin trifosfata (GTP) bağlanır. GTP'ye bağlı bir G proteini aktif yani \"etkin\"dir, GDP'ye bağlı bir G proteini ise inaktif yani \"etkin değildir\"'dır. GPCR'lerle ilişkili G proteinleri, heterotrimerik G proteinleri olarak bilinen 3 altbirimden oluşur. İnaktif reseptörlere bağlandıklarında \"etkin olmayan\" formda bulunurlar (GDP'ye bağlı).\nGörselin uyarlandığı kaynak: \"Signaling molecules and cell receptors: Figure 5, \" Open Stax College, Biology (CC BY 3, 0).\nAncak ligand bağlandığında durum değişir: GPCR aktive olur ve G proteininin GDP yerine GTPye bağlanmasına sebep olur. Aktive olmuş G proteini GPCR'den ayrılan iki parçaya ayrılır (Biri α alt birimi diğeri ise β ve γ'dan oluşan alt birimler). Alt birimler diğer proteinlerle etkileşime geçerek sinyal yolaklarını tetikleyip bir cevap verilmesini sağlarlar.\nNihayetinde, α alt birimi GTPyi GDP'ye hidrolize eder ve G proteini tekrar etkinliğini kaybeder. GPCR ile ilişkili üç alt birimi yeniden birleşerek etkin olmayan G proteinini oluşturur. G proteinine bağlı reseptör kullanan hücre sinyal yolağı ligand bağlanmasıyla tekrar eden bir döngüdür.\nG proteinine bağlı reseptör insan vücudunda birden fazla rol üstlenir ve GPCR sinyal yolağının bozulması hastalıklara sebebiyet verebilir. GPCR sinyal iletimi ve kolera Hastalığa yol açan bazı bakteriler G proteinine bağlı reseptör sinyal yolağına müdahale eden toksinler salgılarlar ve boğmaca, botulizm ve kolera gibi hastalıklara sebep olurlar. Örnek olarak kolerada su yolu ile taşınan bir bakteri olan Vibrio cholerae kolerajen isimli, küçük bağırsağı kaplayan hücrelere bağlanan bir toksin salgılar. Toksin bağırsak hücrelerine girer ve iyon kanallarının açılıp kapanmasını kontrol eden G proteinini modifiye ederek sürekli etkin olmasına sebep olur. G proteini kendisini kapatamadığından ötürü iyon kanalları gerektiğinden çok daha uzun süre açık kalır ve iyonların, suyun da osmoz ile onları takip ederek hücreden dışarıya çıkmalarına sebep olur. GPCR sinyal yolağındaki bu küçük değişim şiddetli sıvı kaybı olan ishale ve kolera kurbanlarında görülen potansiyel olarak ölümcül dehidrasyona sebep olur. Kolera hastalarına basit bir tuz ve glikoz çözeltisi vermek dehidrasyonu engelleyip hayatları kurtarabilir. Bunun nedenini aktif taşıma makalesini inceleyerek öğrenebilirsiniz.\nReseptör Tirozin Kinaz\nEnzimle ilişkili reseptörler bir enzimle ilişkili hücre bölgelere sahip hücre yüzeyi reseptörleridir. Bazı durumlarda reseptörün hücre içi bölgesi bir tepkimeyi doğrudan katalizleyebilen bir enzimdir. Diğer enzimle ilişkili reseptörlerin ise, hücre içi bölgeleri enzimle etkileşime geçer5‍ .\nReseptör tirozin kinaz (RTK), insanlarda ve diğer bir çok canlıda bulunur ve enzimle ilişkili reseptörler sınıfında yer alırlar. Kinaz fosfat gruplarını proteinlere yada diğer hedeflere transfer eden bir enzim ismidir. Reseptör tirozin kinaz ise fosfat gruplarını tirozin amino asitine transfer eder.\nRTK yolağı nasıl çalışır? Tipik bir örnekte gösterirsek, sinyal molekülleri önce iki reseptör tirozin kinazının hücre dışı bölgelerine bağlanırlar. Ardından, iki komşu reseptör bir araya gelerek dimerleşirler. Sonrasında reseptörler fosfatları birbirlerinin hücre içi bölgelerinde yer alan tirozinlerine bağlarlar. Fosforlanmış tirozin, sinyali hücre içindeki diğer molküllere aktarır.\nGörselin uyarlandığı kaynak: \"Signaling molecules and cell receptors: Figure 7, \" Open Stax College, Biology (CC BY 3, 0).\nFosforlanmış reseptörler, çoğu durumda diğer özel bağlanma bölgelerine sahip proteinler için yerleştirme platformu olarak çalışırlar. Bu bölgelere dahip farklı proteinler vardır ve bu proteinlerden bir tanesi bağlandığında hücresel bir cevanba sebep olacak bir aşağı akış sinyal yolağını başlatabilir6, 7‍ .\nReseptör tirozin kinaz, insanlardaki çoğu sinyal yolağı için önemlidir. Örnek olarak, hücre bölünmesine ve hücrenin hayatta kalmasına önayak olan büyüme faktörlerine bağlanırlar. Yaraların iyileşmesinde rol alan trombosit türevi büyüme faktörü (PDGF) ve nöronların hayatta kalması için sürekli salgılanması gereken sinir büyüme faktörü (NGF), büyüme faktörlerine verilebilecek örneklerdir8‍ . Reseptör tirozin kinaz büyüme faktörü yolaklarındaki rollerinden ötürü vücut için gereklidir fakat aktiviteleri belirli bir dengede tutulmalıdır: büyüme faktörü reseptörlerinin gereğinden fazla aktivasyonu bazı tip kanserlere sebebiyet verebilir.\nLigand çeşitleri\nSinyal gönderen hücreler tarafından üretilen ve hedef hücrelerdeki reseptörlere bağlanan ligandların farklı çeşitleri vardır. Bazıları protein bazıları steroidler gibi hidrofob moleküllerdir ve bazıları nitrik (azot) oksit gibi gazlardır. Bu bölümde ligandların farklı çeşitlerinin örneklerini inceleyeceğiz.\nHücrenin içine girebilen ligandlar\nKüçük hidrofob ligandlar hücre zarından geçebilirler ve çekirdek ile sitoplazmadaki hücre içi reseptörlerine bağlanırlar. Steroid hormonlar, insan vücudunda bu tipteki en önemli ligandlardandır.\nYaygın steroid hormonlarının arasında, bir östrojen türü olan dişi eşey hormonu estradiol ve eril eşey hormonu testesteron da bulunur. Steroid hormonlarına başka bir örenek ışık enerjisi kullanılarak deride sentezlenen D vitaminidir. Hidrofob oldukları için bu hormonlar hücre zarından geçerken problem yaşamazlar fakat kan dolaşımında (sulu ortamda) hareket etmeleri gerektiğinde taşıyıcı proteinlere bağlanmaları gereklidir.\nGörselin uyarlandığı kaynak: \"Signaling molecules and cell receptors: Figure 8, \" Open Stax College, Biology (CC BY 3, 0).\nNitrik (azot) oksit (NO) ligand olarak davranan bir gazdır. Küçük boyutu sayesinde steroid hormonları gibi hücre zarından doğrudan geçebilir. Anahtar rollerinden bir tanesi kan damarlarını çevreleyen yumuşak kaslardaki kasın gevşemesini ve kan damarlarının genişlemesini sağlayan sinyal yolağını aktive etmesidir. Nitrogliserin, NO salınımını aktive ederek kan damarlarını genişleyip kalbe kan akışını sağlayan bir ilaçtır ve kalp hastalıklarının tedavisinde kullanılır.\nNO, kendi etki ettiği ve viagra gibi reçeteli ilaçların da ereksiyon bozukluğu tedavisi için hedef aldığı yolak sayesinde daha fazla bilinmeye başlandı.\nHücrenin dışına bağlanan ligandlar\nSuda çözünebilen ligandlar polardır yada yüklüdür ve hücre zarını geçemezler. Çoğu suda çözünebilen ligand, hücre yüzeyi reseptörlerinin hücre dışındaki bölgelerine bağlanırlar.\nPeptid (protein) ligandlar, suda çözülebilen ligand sınıfının en fazla çeşitliliğe sahip ve en çoğunu oluşturan üyesidir. Örnek olarak büyüme faktörleri, insülin gibi hormonlar ve bazı nörotrasmitterler bu kategoriye dahildir. Peptid ligandlarını oluşturan amino asit sayısı, ağrı kesici enkefalinlerde olduğu gibi bir kaç amino asitten, yüz yada daha fazla amino asite kadar çıkabilir.\nAşağıda bahsedildiği gibi bazı nörotrasmiterler proteindir. Diğer nörotransmiterlerin çoğu ise genelde küçük hidrofil (su sever) organik moleküllerdir. Bazı nörotrasmiterler glutamat ve glisin gibi standard amino asitlerken bazıları modifiye edilmiş yada standart olmayan amino asitlerdir.\nAçıklama ve Kaynaklar Açıklama: Bu makalenin uyarlandığı kaynak: “Signaling molecules and cellular receptors, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Androgen receptor (12 Ağustos 2015). Alıntı yapılan tarih ve kaynak: 3 Kasım 2015, Wikipedia: https: //en. wikipedia. org/wiki/Androgen_receptor. Estrogen receptor. (13 Ekim 2015). Alıntı yapılan tarih ve kaynak: 3 Kasım 2015, Wikipedia: https: //en. wikipedia. org/wiki/Estrogen_receptor. Olfactory receptor. (13 Temmuz 2016). Alıntı yapılan tarih ve kaynak: 23 Temmuz 2016, Wikipedia, https: //en. wikipedia. org/wiki/Olfactory_receptor. Qin, K. , Dong, C. , Wu, G. ve Lambert, N. A. (2011). Inactive-state preassembly of Gq-coupled receptors and Gq heterotrimers. Nat. Chem. Biol. , 7(10), 740-747. http: //dx. doi. org/10, 1038/nchembio. 642. Alıntı yapılan kaynak: https: //www. ncbi. nlm. nih. gov/pmc/articles/PMC3177959/. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). Signaling through enzyme-linked cell-surface receptors. Molecular biology of the cell (4. baskı). New York, NY: Garland Science. Alıntı yapılan kaynak: http: //www. ncbi. nlm. nih. gov/books/NBK26822/. RTK. (2014). Scitable. Alıntı yapılan kaynak: http: //www. nature. com/scitable/topicpage/rtk-14050230. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Receptor tyrosine kinases and Ras. Molecular cell biology (4. baskı, bölüm 20, 4). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21720/. Schelssinger, J. ve Ullrich, A. (1992). Growth factor signaling by receptor tyrosine kinases. Neuron 9, 383-391. http: //dx. doi. org/10, 1016/0896-6273(92)90177-F. Cooper, G. M. (2000). Signaling molecules and their receptors. The cell: A molecular approach (2. baskı). Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK9924/. Referanslar: Androgen receptor (12. 08. 2015). 03. 11. 2015 tarihinde Wikipedia'dan indirilmiştir: https: //en. wikipedia. org/wiki/Androgen_receptor. Cooper, G. M. (2000). Signaling molecules and their receptors. The cell: A molecular approach (2. baskı). Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK9924/. Enkephalin. (21. 08. 2015). 03. 11. 2015 tarihinde Wikipedia'dan indirilmiştir: https: //en. wikipedia. org/wiki/Enkephalin. Estrogen receptor. (13. 10. 2015). 03. 11. 2015 tarihinde Wikipedia'dan indirilmiştir: https: //en. wikipedia. org/wiki/Estrogen_receptor. GPCR. (2014). Scitable. Alıntı yapılan adres: http: //www. nature. com/scitable/topicpage/gpcr-14047471. G protein-coupled receptor. (30. 10. 2015). 03. 11. 2015 tarihinde Wikipedia'dan indirilmiştir: https: //en. wikipedia. org/wiki/G_protein%E2%80%93coupled_receptor. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). G protein-coupled receptors and their effectors. Molecular cell biology (4. baskı, bölüm 20, 3). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21718/. Olfactory receptor. (15. 09. 2015). 03. 11. 2015 tarihinde Wikipedia'dan indirilmiştir: https: //en. wikipedia. org/wiki/Olfactory_receptor. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell communication. Biology (10. baskı, sayfa 168-185). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cell communication. Campbell biology (10. baskı, sayfa 210-231). San Francisco, CA: Pearson. Schlessinger, J. ve Ullrich, A. (1992). Growth factor signaling by receptor tyrosine kinases. Neuron 9, 383-391. http: //dx. doi. org/10, 1016/0896-6273(92)90177-F."
    },
    {
        "url": "https://tr.khanacademy.org/science/biology/cell-signaling/mechanisms-of-cell-signaling/a/intracellular-signal-transduction",
        "title": "Sinyal Aktarım Yolakları",
        "contents": "Giriş\nBir hücreden salgılanan sinyal verici molekül (ligand) diğer bir hücrenin reseptörüne bağlandığında sinyal iletim süreci tamamlanmış olur mu?\nEğer, ligandlarını hücre içinde bağlayarak direkt olarak genleri aktive ettiği hücre içi reseptörlerden bahsediyorsak, cevap \"evet\" olabilir. Fakat birçok durum için cevap \"hayır\"dır. Reseptörleri hücre zarının üzerinde olan hücrelerin yanıt verebilmesi için sinyalin, tıpkı \"kulaktan kulağa\" oyununda olduğu gibi, hücre içinde başka moleküller üzerinden de geçmesi gerekir.\nSinyallerin hücre içinde yol almasını sağlayan molekül zincirlerine hücre içi sinyal iletim yolağı adı verilir. Şimdi, hücre içi sinyal iletim yolaklarının genel özelliklerine ve bu yolaklarda kullanılan bazı mekanizmalara değineceğiz.\nBağlanma, sinyal iletim yolağını başlatır\nLigand, hücre yüzeyinde bulunan reseptöre bağlandığında, reseptörün hücre içinde kalan bölgesi bir miktar değişir. Genellikle yeni bir şekil alır ve bu da reseptörü bir enzim gibi aktifleştirebilir ya da reseptörün diğer başka moleküllere bağlanmasına olanak sağlayabilir.\nReseptördeki değişim bir dizi sinyal iletim olaylarını başlatır. Örneğin, reseptör, hücre içindeki başka bir sinyal verici molekülü tetikleyerek onun kendi hedefini aktifleştirmesini sağlayabilir. Bu tepkimeler zinciri nihayetinde tıpkı aşağıdaki çizimde gösterildiği gibi, hücrenin davranışını ya da özelliklerini değiştirmesine yol açabilir.\nBilginin akış yönünden dolayı zincirde, söz konusu molekülden önce gelen moleküller ve olaylar akış yukarı ve arkadan gelenler de akış aşağı olarak tanımlanır. Örneğin, şemadaki reseptör liganda göre akış aşağı fakat sitozoldeki proteinlere göre akış yukarıdır. Birçok sinyal iletim yolağı başlangıç sinyalini çoğaltarak bir molekül ligandın, akış aşağısındaki birden fazla molekülü aktifleştirebilmesine olanak sağlar.\nSinyal yayan moleküller genellikle proteinlerdir. Fakat, iyon ve fosfolipit gibi, protein olmayan moleküller de önemli roller oynayabilir.\nFosforlanma\nYukarıdaki çizim, \"açık\" (etkin) veya \"kapalı\" (etkin değil) olarak nitelendirilmiş birtakım baloncukları (sinyal molekülleri) gösteriyor. Bir baloncuk için açık veya kapalı olmak ne anlama gelir? Proreinler birçok yolla aktive ya da inaktive edilebilirler. Proteinin aktivitesini değiştirmek için kullanılan yollardan biri de, fosforlanma adı verilen bir işlem ile proteinin bir veya birçok bölümüne fosfat grubu eklenmesidir.\nFosfat grupları proteinin herhangi bir bölgesine bağlanamazlar. Yalnızca, yan zincirlerinde hidroksil (-OH) grubu bulunan, tirozin, treonin ve serin adlı üç aminoasitten birine bağlanabilirler. Fosfat grubunun transferi kinaz adında bir enzim tarafından katalizlenir ve hücreler farklı hedefleri fosforlayan birçok kinaza sahiptirler.\nFosforlanma genellikle bir şalter gibi davranır fakat etkileri proteine göre değişir. Bazı durumlarda proteini daha aktif kılabilir (örneğin, katalizi arttırmak ya da bir moleküle bağlanmasını sağlamak). Bazı durumlarda ise proteini inaktive edebilir ya da proteinin bozulmasına sebep olabilir. Bir fosfat grubu tüm bunları nasıl yapabiliyor? Küçük bir fosfat grubunun eklenmesi bir proteinin davranışında nasıl bu kadar büyük etkiye sebep olabilir? Cevap temel biyokimyada yatıyor: fosfat grubunun eklenmesi proteinin yüzeyinde büyük bir negatif yük kümesi oluşmasına sebep oluyor. Bu negatif yük, içindeki amino asitleri çekerek veya iterek proteinin şeklini değiştiriyor. Bir proteinin davranışı şekline bağlı olduğundan proteinin şeklinin değişmesi onun bir enzim olarak çalışmasını aktivitesini arttırarak ya da azaltarak etkileyebilir. Alternatif olarak, fosforlanma bir etkileşim partneri (mesela bolca pozitif yüke sahip olan biri) için kenetlenme bölgesi sağlayabilirken, başka bir partnerin bağlanmasını engelleyebilir. Bunlar için yalnızca birkaç örnek var fakat fosfat gruplarının bir proteinin kimyasal davranışını nasıl değiştirdiğine ışık tutmak açısından son derece faydalı.\nFosforlanma genellikle kalıcı değildir. Hücrelerin proteinleri fosforlanmadan önceki durumlarına döndürmek için, hedef molekülden fosfat grubunu ayıran fosfotaz enzimleri vardır.\nFosforlanma örneği: MAPK sinyal yolağı\nFosforlanmanın nasıl işlediğini daha iyi anlamak için bu tekniği kullanan gerçek bir sinyal yolağı örneğini inceleyelim: büyüme faktörü sinyal iletimi. Özellikle de, epidermal büyüme faktörü (EGF) yolağınının hücresel cevap oluşturulması için bir dizi kinazın rol oynadığı bölümünü ele alacağız.\nBu şema epidermal büyüme faktörünün sinyal yolağının bir kısmını gösteriyor:\nFosforlanma (P ile gösterilmiş) bu yolağın birçok aşamasında önemli rol oynar.\nBüyüme faktörü ligandları reseptörlerine bağlandıklarında, reseptörler çiftlere ayrılır ve kinaz gibi davranarak birbirlerinin hücre içindeki kuyruklarına fosfat grupları bağlarlar. Reseptörler ve ligandlar makalesinde, konu ile ilgili daha fazla ayrıntı bulabilirsiniz. Aktive edilmiş reseptörler bir seri olayı (fosforlanmaya dahil olmadığı için bunları atlıyoruz) tetikler. Bu olaylar Raf kinazı aktive eder. Aktif Raf, MEK’i fosforlar ve aktifleştirir. MEK ise ERK’leri fosforlar ve aktifleştirir. ERK’ler farklı hedef molekülleri fosforlar ve aktifleştirir. Bu moleküller, c-Myc gibi transkiripsiyon faktörleri olabileceği gibi sitoplazmik hedefler de olabilir. Aktifleştirilen hedefler hücrenin büyümesine ve bölünmesine önayak olurlar.\nRaf, MEK ve ERK’ler mitojenle aktive edilen protein kinaz (MAPK) adı verilen üç aşamalı kinaz sinyal yolağını oluştururlar. (Mitojen hücrenin mitoza girmesine ya da bölünmesine sebep olan sinyaldir. ) Hücre bölünmesinin desteklenmesinde son derece önemli bir rol oynadıkları için, Raf ve c-Myc büyüme faktörü reseptörünü kodlayan genler proto-onkogendir, bir başka deyişle bu proteinlerin aşırı aktif formları kanser ile ilişkilidir. 1‍\nMAP kinaz sinyal iletim yolağı biyolojide oldukça yaygındır: insanlardan mayaya ve bitkilere kadar geniş bir organizma yelpazesinde bulunurlar. Farklı organizmalardaki MAPK yolaklarının benzerliği, bu yolakların yaşamın evrimsel tarihinin erken dönemlerinde ortaya çıktığı ve günümüz hayvanlarının, bitkilerinin ve mantarların ortak atalarında var olduğu teorisini destekliyor2‍ .\nİkincil haberciler\nProteinler, sinyal iletimi yolaklarında önemlidirler ancak diğer moleküler de katkı sağlayabilirler. Birçok yolak, küçük ve protein olmayan, reseptöre bir ligandın (“birincil haberci”) bağlanmasıyla başlayan sinyalleri ileten ikincil haberci moleküllerine sahiptir.\nİkincil haberciler, Ca2+‍ iyonları, döngüsel AMP (c AMP), ATP türevleri ve fosfolipitlerden oluşan inositol fosfatlar olabilir.\nKalsiyum iyonları\nKalsiyum iyonları ikincil haberci olarak yaygın olarak kullanılırlar. Birçok hücrede, hücre zarındaki iyon pompaları onları devamlı olarak uzaklaştırmaya çalıştıkları için sitozoldaki kalsiyum iyonu ( Ca2+‍ ) konsantrasyonu çok düşüktür. Ca2+‍ iyonları, sinyal iletimi işlemi için endoplazmik retikulum gibi bileşenlerde saklanabilir.\nKalsiyum iyonlarını ikincil haberci olarak kullanan yolaklarda, akış yukarı sinyal iletimleri, ligand kapılı kalsiyum iyonu kanallarına bağlanan ve açılmalarını sağlayan ligandlar salgılar. Bu açık kanallar hücre dışında bulunan yüksek miktarlardaki Ca2+‍ ‘nin sitoplazmaya geçiş yapmasını sağlar ve sitoplazmik Ca2+‍ konsantrasyonu artar.\nSalınan Ca2+‍ , sinyal iletimine nasıl yardımcı olur? Hücredeki bazı proteinlerin Ca2+‍ iyonlarının bağlanabilmesi için bölgeleri vardır ve salınan iyonlar bu proteinlere bağlanarak onların şeklini ve böylece aktivitelerini de değiştirir. Bulunan proteinler ve oluşturulan cevap farklı hücreler için farklı şekillerdedir. Örneğin, pankreasın β-hücrelerindeki Ca2+‍ sinyal iletimi insülin salınımına neden olurken kas hücrelerindeki Ca2+‍ sinyal iletimi ise kas kasılmasına neden olur.\nSiklik AMP (c AMP)\nFarklı hücre tiplerinde kullanılan bir başka ikincil haberci de ATP'den elde edilen küçük bir molekül olan siklik adenozin monofosfattır (siklik AMP ya da c AMP). Sinyallere cevap oluşturulurken adenilat siklaz adı verilen bir enzim ATP'den iki fosfat çıkarıp kalan fosfatları da halka şekline getirip şekere bağlayarak ATP'yi c AMP'ye dönüştürmüş olur. ATP'yi c AMP'ye dönüştüren tepkimeyi görmek ister misiniz? Görselin uyarlandığı kaynak \"Propagation of the signal: Figure 3\", Open Stax College, Biology (CC BY 3. 0).\nc AMP, daha sonra protein kinaz A (PKA) adı verilen bir enzimi aktive ederek enzimin hedeflerini fosforlayıp sinyali ulaştırmasına olanak sağlar. Protein kinaz A birçok hücre tipinde bulunmaktadır ve her birinin farklı hedef proteini vardır. Bu, aynı c AMP ikincil habercisinin farklı durumlarda farklı cevaplar üretmesini sağlar.\nc AMP sinyal iletimini, fosfodiesteraz adı verilen, c AMP halkasını kırarak onu adenozin monofosfata (AMP) çeviren bir enzim ile deaktive edilir.\nİnositol fosfatlar\nHücre zarındaki fosfolipitler, hücrenin yapısal bileşenleri olarak düşünülse de sinyal iletiminde de önemli roller üstlenebilirler. Fosfatidilinositoller adı verilen fosfolipitler, fosforlanarak ikiye ayrılır ve her iki parça da ikincil haberci gibi davranır.\nÖzellikle de sinyal iletiminde önemli olan bu gruptaki lipide PIP2‍ adı verilir. Fosfolipaz C, sinyale cevap olarak PIP2‍ 'yi DAG ve IP3‍ olmak üzere iki parçaya ayırır. Bu parçaların her ikisi de ikincil haberci olarak davranabilir. Kimyasal yapıları ve tepkimeleri incelemek ister misiniz? Görselin uyarlandığı kaynak \"Propagation of the signal: Figure 4\", Open Stax College, Biology (CC BY 3. 0).\nDAG hücre zarında kalarak protein kinaz C (PKC) adı verilen bir proteini aktifleştirir ve böylece onun da kendi hedefini fosforlamasını sağlar. IP3‍ ise sitoplazmaya geçip endoplazmik retikulumdaki ligand kapılı kalsiyum kanallarına bağlanarak sinyal iletimini devam ettirecek olan Ca2+‍ iyonlarını serbest bırakır.\nAslına bakarsanız her şey bundan daha karmaşık!\nSinyal yolakları çok çabuk karmaşıklaşabilir. Örneğin, daha önce görmüş olduğumuz epidermal büyüme faktörü sinyal yolağının tam hâli kocaman bir tüy yumağına benziyor ve çizmeye kalkışınca da büyükçe bir yer kaplıyor! Bunu Sal Khan'ın MAPK yolağı videosundan kendi gözlerinizle görebilirsiniz.\nBu karmaşıklık, yolakların çoğunlukla diğer yolaklarla etkileşim içinde olmasından kaynaklanır. Yolaklar etkileşime girdiklerinde hücrenin mantık işlemleri yapmasını ve birçok kaynaktan gelen bilgilere karşı en iyi cevabı \"hesaplamasını\" sağlar. Örneğin, iki farklı yolaktan gelen sinyallerin bir cevap oluşturması gerekebilir ve bu, mantıkta \"VE\"ye karşılık gelir. Ayrıca, her iki yolak da aynı cevabın oluşmasını tetikleyebilir bu ise mantıkta \"YA DA\" anlamına gelmektedir.\nSinyal iletimindeki başka bir karmaşıklık ise aynı sinyal verici molekülün hücrede bulunan moleküllere göre farklı cevaplar oluşturmasından kaynaklanmaktadır3‍ . Örneğin, asetilkolin ligandı, iskelet ve kalp kasında farklı etkiler gösteriyor çünkü bu hücre tipleri farklı yolakları tetikleyen farklı asetilkolin reseptörlerine sahipler4, 5, 6‍ .\nBunlar, sinyal iletim yolaklarını zorlayıcı kılan fakat aynı zamanda da üzerinde çalışması büyüleyici olan birkaç karmaşıklık örneğiydi. Hücre-hücre sinyal iletimi yolakları, özellikle de daha önceden gördüğümüz epidermal büyüme faktörü yolağı, araştırmacıların kansere karşı yeni ilaçlar geliştirme çalışmalarının odak noktasıdır7, 8‍ .\nAçıklama ve Kaynaklar Açıklama: Bu makalenin uyarlandığı kaynak: “Propagation of the signal, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Oncogene. (29 Haziran 2016). Alıntı yapılan tarih ve kaynak: 23 Temmuz 2016, Wikipedia: https: //en. wikipedia. org/wiki/Oncogene. Widmann, Christian, Gibson, Spencer, Jarpe, Matthew B. ve Johnson, Gary L. (1999). Mitogen-activated protein kinase: Conservation of a three-kinase module from yeast to human. Physiological Reviews 79(1), 143-180. http: //physrev. physiology. org/content/79/1/143. long. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cell communication. Campbell biology (10. baskı). San Francisco, CA: Pearson, 224. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). General principles of cell communication. Molecular biology of the cell (4. baskı). New York, NY: Garland Science. Alıntı yapılan kaynak: http: //www. ncbi. nlm. nih. gov/books/NBK26813/#_A2756_. Muscarinic acetylcholine receptor. (28 Eylül 2015). Alıntı yapılan tarih ve kaynak: 8 Kasım 2015, Wikipedia: https: //en. wikipedia. org/wiki/Muscarinic_acetylcholine_receptor. Klabunde, R. E. (2013). Adrenergic and cholinergic receptors in the heart. Cardiovascular physiology concepts. Alıntı yapılan kaynak: http: //www. cvphysiology. com/Blood%20Pressure/BP010. htm. Chong, C. R. ve Jänne, P. A. (2013). The quest to overcome resistance to EGFR-targeted therapies in cancer. Nature Medicine, 19, 1389-1400. http: //dx. doi. org/10, 1038/nm. 3388. Roberts, P. J. ve Der, C. J. (2007). Targeting the Raf-MEK-ERK mitogen-activated protein kinase cascade for the treatment of cancer. Oncogene, 26, 3291-3310. http: //dx. doi. org/10, 1038/sj. onc. 1210422. Ek referanslar: Acetylcholine. (08. 11. 2015). 08. 11. 2015 tarihinde Wikipedia'dan indirilmiştir: https: //en. wikipedia. org/wiki/Acetylcholine. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). General principles of cell communication. Molecular biology of the cell (4. baskı). New York, NY: Garland Science. Alıntı yapılan adres: http: //www. ncbi. nlm. nih. gov/books/NBK26813/. APEx BIO. (2013). EGFR [signaling pathway map]. Tyrosine kinase/adaptors. Alıntı yapılan adres: http: //www. apexbt. com/research-area/tyrosine-kinase/egfr. html. Chong, C. R. ve Jänne, P. A. (2013). The quest to overcome resistance to EGFR-targeted therapies in cancer. Nature Medicine, 19, 1389-1400. http: //dx. doi. org/10, 1038/nm. 3388. Cooper, G. M. (2000). Pathways of intracellular signal transduction. The cell: A molecular approach (2. baskı). Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK9870/. Ghazi, A. and Vijay Raghavan, K. (2000). Developmental biology: Control by combinatorial codes. Nature, 408, 419-20. http: //dx. doi. org/10, 1038/35044174. Giubellino, A. , Burke, T. R. ve Bottaro, D. P. (2008). Grb2 Signaling in cell motility and cancer. Expert Opin. Ther. Targets, 12(8), 1021-1033. Alıntı yapılan kaynak: www. ncbi. nlm. nih. gov/pmc/articles/PMC2764957/. Klabunde, R. E. (2013). Adrenergic and cholinergic receptors in the heart. Cardiovascular physiology concepts. Alıntı yapılan adres: http: //www. cvphysiology. com/Blood%20Pressure/BP010. htm. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Second messengers. Molecular cell biology (4. baskı, bölüm 20, 6). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21705/. MAPK/ERK pathway. (02. 11. 2015). 07. 11. 2015 tarihinde Wikipedia'dan indirilmiştir: https: //en. wikipedia. org/wiki/MAPK/ERK_pathway. Matallanas, D. , Birtwistle, M. , Romano, D. , Zebisch, A. , Rasch, J. , von Kriegsheim, A. ve Kolch, W. (2011). Raf family kinases: Old dogs have learned new tricks. Genes Cancer, 2(3), 232-260. https: //www. ncbi. nlm. nih. gov/pubmed/21779496. Mc Cain, J. (2013). The MAPK (ERK) pathway: Investigational combinations for the treatment of BRAF-mutated metastatic melanoma. Pharmacy and Therapeutics, 38(2), 105-108. Alıntı yapılan adres: http: //www. ncbi. nlm. nih. gov/pmc/articles/PMC3628180/. Mc Cubrey, J. A. , Steelman, L. S. , Chappell, W. H. , Abrams, S. L. , Wong, E. W. T. , Chang, F. , Lehmann, B. , Terrian, D. M. , Milella, M. , Tafuri, A. , Stivala, F. , Libra, M. , Basecke, J. , Evangelisti, C. , Martelli, A. M. ve Franklin, R. A. (2007). Roles of the Raf/MEK/ERK pathway in cell growth, malignant transformation and drug resistance. Biochimica et Biophysica Acta - Molecular Cell Research, 1773(8), 1263-1284. http: //dx. doi. org/10, 1016/j. bbamcr. 2006, 10. 001. Muscarinic acetylcholine receptor. (28. 08. 2015). 08. 11. 2015 tarihinde Wikipedia'dan indirilmiştir: https: //en. wikipedia. org/wiki/Muscarinic_acetylcholine_receptor. Myc. (08. 10. 2015). 07. 11. 2015 tarihinde Wikipedia'dan indirilmiştir: https: //en. wikipedia. org/wiki/Myc. Nuclear proto-oncogenes and transcription factors. (2013). In S. Pelengaris and M. Khan (Eds. ), Biology of cancer: A bridge from bench to bedside (2nd ed. ). Oxford, UK: Wiley-Blackwell. Oncogene. (29 Haziran 2016). Alıntı yapılan tarih ve kaynak: 23 Temmuz 2016, Wikipedia: https: //en. wikipedia. org/wiki/Oncogene. Phosphatidylinositol 4, 5-bisphosphate. (05. 08. 2015). 07. 11. 2015 tarihinde Wikipedia'dan indirilmiştir: https: //en. wikipedia. org/wiki/Phosphatidylinositol_4, 5-bisphosphate. Purves, W. K. , Sadava, D. E. , Orians, G. H. ve Heller, H. C. (2004). Muscle contraction. Life: the science of biology (7. baskı, sayfa 904-911). Sunderland, MA: Sinauer Associates. Ras subfamily. (29. 10. 2015). 07. 11. 2015 tarihinde Wikipedia'dan indirilmiştir: https: //en. wikipedia. org/wiki/Ras_subfamily. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell communication. Biology (10. baskı, sayfa 168-185). New York, NY: Mc Graw-Hill. R & D Systems. (2015). The ERK signal transduction pathway. Articles. Alıntı yapılan adres: https: //www. rndsystems. com/resources/articles/erk-signal-transduction-pathway. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cell communication. Campbell biology (10. baskı, sayfa 210-231). San Francisco, CA: Pearson. Roberts, P. J. ve Der, C. J. (2007). Targeting the Raf-MEK-ERK mitogen-activated protein kinase cascade for the treatment of cancer. Oncogene, 26, 3291-3310. http: //dx. doi. org/10, 1038/sj. onc. 1210422. Widmann, Christian, Gibson, Spencer, Jarpe, Matthew B. ve Johnson, Gary L. (1999). Mitogen-activated protein kinase: Conservation of a three-kinase module from yeast to human. Physiological Reviews 79(1), 143-180. http: //physrev. physiology. org/content/79/1/143. long"
    },
    {
        "url": "https://tr.khanacademy.org/science/biology/cell-signaling/mechanisms-of-cell-signaling/a/cellular-response",
        "title": "Bir Sinyale Verilen Cevap",
        "contents": "Genel bakış: Hücresel cevap\nHücre sinyal yolakları, sinyaller (ligandlar) ve reseptörler çok çeşitlilik gösterirler. Bunun yanı sıra, bağlanma hücre içinde gerçekleşen sinyal iletim yolakları (en basit ve kısa yolaklardan en uzun ve karmaşık yolaklara kadar) üzerinde bir çığ etkisi oluşturabilir.\nBütün bu farklılıklara rağmen sinyal yolaklarının ortak bir noktası vardır: bir çeşit hücresel cevap oluşturmak, bir başka deyişle gönderen hücreden giden bir sinyalle reseptör hücrenin belli bir şekilde değişmesini sağlamak.\nBazı durumlarda bir hücre tepkisinin hem moleküler hem de makroskopik (büyük ölçekli ya da gözle görülebilir) bir seviyede gerçekleştiğini söyleyebiliriz.\nMoleküler seviyede, bazı genlerin kopyalanmasının veya belli enzimlerin etkinliğinin artması gibi değişiklikler gözlemleyebiliriz. Makroskopik seviyede ise, hücre büyümesi veya hücre ölümü gibi gibi, hücrenin dışa dönük davranışlarında ya da görünümünde meydana gelen ve moleküler değişikliklerden kaynaklanan değişiklikler gözlemleyebiliriz.\nBu makalede hem \"mikro\" hem de \"makro\" seviyelerde gerçekleşen sinyallere verilen hücresel cevap örneklerine yer vereceğiz.\nGen ifadesi\nSinyal yolaklarının çoğu gen ifadesindeki bir değişikliği de içine alan hücresel bir cevaba neden olur. Hücreler bir gen bilgisinden faydalanarak genellikle protein gibi işlevsel bir ürün oluşturur ve bu sürece gen ifadesi adı verilir. Gen ifadesinin iki temel adımı vardır: trankripsiyon (kopyalama-kalıt yazımı) ve translasyon (kalıt okuma).\nTranskripsiyon, bir genin DNA dizisinin RNA transkriptini (kopyası) oluşturur. Translasyon, RNA'dan bilgi okur ve bu bilgiyi protein oluşturmak için kullanır. Bir saniye, DNA ve RNA ne demekti? Gen ifadesinin ökaryot hücrelerde nasıl gerçekleştiğine dair biraz daha detay: Bir genin deoksiribonükleik asit (DNA) dizilimi, transkripsiyon adı verilen bir adımla ribonükleik aside (RNA) kopyalanır. RNA, çekirdekte değişikliğe uğratılarak, fonksiyonel haberci RNA (m RNA) elde edilir. m RNA çekirdekten ayrılır ve sitozole geçer. Burada, zincire hangi amino asitlerin eklenmesi gerektiğini belirten bir proteinin sentezini yönetir. Bu adım, translasyon olarak adlandırılır. Transkripsiyon ve translasyon videosunu izleyerek gen ifadesi hakkında daha fazla bilgi edinebilirsiniz.\nSinyal yolakları, bir hücrede üretilen belli bir proteinin miktarını değiştirmek için bu adımlardan birini veya her ikisini de hedef alabilir.\nÖrnek: Büyüme faktörü sinyali\nSinyal iletimi makalesinde yer alan büyüme faktörü sinyal yolağını, sinyal yolaklarının transkripsiyonu ve translasyonu nasıl değiştirdiğini görmek için örnek olarak kullanabiliriz.\nBu büyüme faktörünün fosforlanma (moleküllere fosfat eklenmesi) gerektiren bir sinyal aşamasıyla harekete geçirdiği çeşitli hedefleri vardır. Bazı yolaklar, belli genlerin transkripsiyonunu arttıran ya da azaltan proteinler olan transkripsiyon faktörlerini hedef alır. Büyüme faktörü sinyalinde ise genlerin hücre büyümesine veya hücre bölünmesine neden olan etkileri vardır1‍ . Hedeflenen bir transkripsiyon faktörü c-Myc adı verilen ve aşırı etkin olduğu yani hücre bölünmesine \"fazla\" tetiklediği durumlarda kansere yol açan bir proteindir2, 3‍ .\nBüyüme faktörü yolakları, gen ifadesini translasyon seviyesinde de etkileyebilirler. Örneğin, hedef aldığı moleküllerden biri, MNK1 adı verilen bir translasyon regülatörüdür. Aktif MNK1, özellikle de kendi üzerlerine katlanarak, normalde translasyonu engelleyen firketeye benzeyen yapılar oluşturan belirli m RNA'lar için m RNA translasyon hızını arttırır. Hücre bölünmesi ve hücrelerin hayatta kalması açısından önemli birçok genin, firkete yapısı oluşturan m RNA'ları vardır ve MNK1 bu genlerin daha fazla ifade edilmesini sağlayarak hücre büyümesi ve bölünmesini arttırmaktadır4, 5‍ .\nNe c-Myc ne de MNK1'in, büyüme faktörü yolağındaki \"son cevap verici\" olmadığına dikkatinizi çekmek isteriz. Bu regüle edici faktörler ve bunlara benzeyen diğerleri, yukarıdaki şemada turuncu baloncuklar olarak temsil edilen farklı proteinlerin üretimini engeller ya da teşvik ederek, hücre büyümesi ve bölünmesi süreçlerine doğrudan dahil olurlar.\nHücresel metabolizma\nBazı sinyal iletim yolakları, metabolik bir cevaba sebep olur. Bu cevapta, hücredeki metabolik enzimlerin etkinlikleri artar ya da azalır. Bu sürecin nasıl işlediğini anlamak için kas hücrelerindeki adrenalin sinyal iletimini ele alabiliriz. Epinefrin olarak da bilinen adrenalin, adrenal (böbrek üstü) bezler tarafından üretilen ve vücudu kısa vadeli acil durumlar için hazırlayan bir hormondur. Bir yarışma ya da sınav öncesi kaygılı olmamız, adrenal bezlerimizin epinefrin pompalamakta olduğunu gösterir.\nEpinefrin bir kas hücresindeki reseptöre (bir G proteinine bağlı reseptör çeşidi) bağlandığında, ikinci haberci molekülü siklik AMp (c AMP) üretimine sebep olan bir transdüksiyon kaskadını tetikler. Bu kaskad, iki metabolik enzimin fosforlanmasına (bir başka deyişle, enzime fosfat grubu eklenmesine) ve şeklinin değişmesine sebep olur.\nEnzimlerin ilki glikojen fosforilazdır (GP). Bu enzim, glikojenin glikoza parçalanmasını sağlar. Glikojen, glikozun depolanabilir bir formudur ve vücudun enerjiye ihtiyacı olduğunda, parçalanması gerekir. Fosforlanma glikojen fosforilazı aktive eder ve sonucunda da çokça glikoz molekülü açığa çıkar.\nFosforlanan ikinci enzim ise glikojen sentazdır (GS). Bu enzim, glikojen yapımında kullanılır ve fosforlanma bu enzimin etkinliğini inhibe eder. Bu enzimin inhibe olması, glikojenin parçalanması gerektiği durumlarda, yeni glikojen moleküllerinin oluşturulmamasını sağlar.\nBir kas hücresi, bu enzimlerin yaptığı regülasyon aracılığı ile oldukça hızlı bir şekilde kendisini bir glikoz havuzunda bulur. Glikoz, kas hücresinin ani bir adrenalin akını yani \"savaş ya da kaç\" durumunda kullanması için hazır hale gelir.\nHücre sinyal iletiminin geniş kapsamlı etkileri\nYukarıda ele aldığımız cevapların hepsi, moleküler düzeyde gerçekleşirler. Ancak bir sinyal iletim yolağı, moleküler bu cevapları (ya da bir dizi moleküler cevabı) daha geniş kapsamlı bir sonuç elde etme amacı ile tetiklemektedir.\nÖrnek vermek gerekirse, büyüme faktörü sinyal yolakları, c-Myc transkripsiyon faktörünün ve MNK1 translasyon regülatörünün aktive edilmesi gibi farklı moleküler değişimlere sebep olarak, daha geniş kapsamlı hücre çoğalması (büyümesi ve bölünmesi) cevaplarını teşvik ederler. Benzer şekilde, epinefrin de, glikojen fosforilazın etkinliğini tetikleyerek, kas hücrelerinin ani tepkiler verebilmeleri için glikojenin parçalanmasını sağlarlar.\nSinyal iletiminin diğer önemli geniş kapsamlı sonuçları arasında hücre göçü, hücrenin kimliğinin değişmesi ve apoptoz (programlanmış hücre ölümü) da bulunur.\nÖrnek: Apoptoz\nBir hücre hasar gördüğünde, kendisine ihtiyaç kalmadığında ya da organizmaya potansiyel zarar verecek durumda olduğunda, programlanmış bir şekilde ölebilir ya da apoptoz geçirebilir. Apoptoz, bir hücrenin kontrollü bir şekilde ölmesini sağlayarak, hücrenin içinde yer alan potansiyel olarak zararlı moleküllerin açığa çıkmasını engeller.\nHasar görmüş DNA'nın tetikledikleri gibi iç sinyaller ya da hücrenin dışından gelen sinyaller apoptoza sebebiyet verebilir. Örnek olarak, birçok hayvan hücresinin, protein ve karbonhidratlardan oluşan destekleyici bir ağ olan hücre dışı matris ile temas içinde olan reseptörleri bulunmaktadır. Bir hücre bu matristen uzaklaştığında, bu reseptörler aracılığı ile uygulanan sinyal iletimi durur ve hücre apoptoza uğrar. Hücrelerin vücuda dağılarak, kontrol dışı çoğalmalarını engelleyen bu sistem, kanserde işlememekte ve kanser hücreleri de bu sayede vücudun farklı yerlerine dağılmakta yani metastaz gerçekleşmektedir).\nApoptoz, embriyolojik gelişim açısından da son derece önemlidir. Örneğin, omurgalıların erken gelişim aşamalarında, daha sonradan el ve ayak parmakları olarak ortaya çıkacak olan yapılar arasında doku gelişimi vardır. Normal gelişim sırasında el ve ayak parmaklarının olması gerektiği gibi gelişebilmesi için istenmeyen bu hücrelerin ortadan kaldırılması gerekir. Bir hücre sinyal iletimi, bu durumda apoptozu tetikler ve gelişmekte olan uzuvlar arasındaki hücreler bu şekilde ortadan kaldırılmış olur.\n15 günlük bir farenin ayağının bu kısmında, ayak parmakları arasındaki doku görülmekte. Bu doku, farenin doğumundan önce, apoptoz ile ortadan kaldırılacak. Görsel hakları: \"Response to the signal: FIgure 2, \" Open Stax College, Biology, CC BY 4. 0. Michal Mañas'ın çalışmalarından uyarlanmıştır.\nAçıklama ve Kaynaklar Açıklama: Bu makalenin uyarlandığı kaynak: “Response to the signal, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Referanslar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cell communication. Campbell biology (10. baskı. ). San Francisco, CA: Pearson, 223. R&D Systems. (2015). The ERK signal transduction pathway. Articles. Alıntı yapılan kaynak: https: //www. rndsystems. com/resources/articles/erk-signal-transduction-pathway. Myc. (2015, October 8). 05. 11. 2015 tarihinde Wikipedia'dan indirilmiştir: https: //en. wikipedia. org/wiki/Myc. Wendel, H. -G. Silva, R. L. A. , Malina, A. , Mills, J. R. , Zhu, H. , Ueda, T. , Watanabe-Fukunaga, R. , Fukunaga, R. , Teruya-Feldstein, J. , Pelletier, J. ve Lowe, S. W. (2007). Dissecting e IF4E action in tumorigenesis. Genes Dev. , 21(24), 3232-3237. http: //dx. doi. org/10, 1101/gad. 1604407. Hay, N. (2010). Mnk earmarks EIF4E for cancer therapy. PNAS, 107(32), 13975-13976. http: //dx. doi. org/10, 1073/pnas. 1008908107. Referanslar: Berg, J. M. , Tymoczko, J. L. ve Stryer, L. (2002). Epinephrine and glucagon signal the need for glycogen breakdown. Biochemistry (5. baskı, bölüm 21, 3). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22429/. Glycogen synthase. (25 Mayıs 2016). Alıntı yapılan tarih ve kaynak: 23 Temmuz 2016, Wikipedia: https: //en. wikipedia. org/wiki/Glycogen_synthase. Hay, N. (2010). Mnk earmarks EIF4E for cancer therapy. PNAS, 107(32), 13975-13976. http: //dx. doi. org/10, 1073/pnas. 1008908107. Myc. (08. 10. 2015). 05. 11. 2015 tarihinde Wikipedia'dan indirilmiştir: https: //en. wikipedia. org/wiki/Myc. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Cell communication. Campbell biology (10. baskı, sayfa 210-231). San Francisco, CA: Pearson. R&D Systems. (2015). The ERK signal transduction pathway. Articles. Alıntı yapılan adres: https: //www. rndsystems. com/resources/articles/erk-signal-transduction-pathway. Wendel, H. -G. Silva, R. L. A. , Malina, A. , Mills, J. R. , Zhu, H. , Ueda, T. , Watanabe-Fukunaga, R. , Fukunaga, R. , Teruya-Feldstein, J. , Pelletier, J. ve Lowe, S. W. (2007). Dissecting e IF4E action in tumorigenesis. Genes Dev. , 21(24), 3232-3237. http: //dx. doi. org/10, 1101/gad. 1604407."
    },
    {
        "url": "https://tr.khanacademy.org/science/biology/cell-signaling/x324d1dcc:feedback/a/homeostasis",
        "title": "Homeostaz",
        "contents": "Önemli noktalar\nHomeostaz, sabit ve göreli olarak kararlı bir iç ortamın korunması için değişimlere karşı direnme eğilimidir. Homeostaz, çeşitli özelliklerin ayar noktaları olarak bilinen hedef değerlerinin değişmesine karşı gelmek için negatif geri bildirim döngülerini kullanır. Negatif geri bildirim döngülerine zıt olarak pozitif geri bildirim döngüleri baştaki uyarıcıların gücünü arttırır, yani sistemi başlangıç noktasından uzağa taşırlar.\nGiriş\nŞu anda içinde oturduğunuz odanın sıcaklığı nedir? Tahminimce tamı tamına 98, 6∘F‍ / 37, 0∘C‍ değildir. Fakat vücut sıcaklığınız çoğu zaman bu değere çok yakındır. Öyle ki, eğer gerçek vücut sıcaklığınız bu dar aralığın içinde kalmazsa (95∘F‍ / 35∘C‍ ile 107∘F‍ / 41, 7∘C‍ arasında) karşılaşacağınız sonuçlar tehlikeli hatta ölümcül olabilir.\nSabit ve kararlı bir iç ortamın korunması için değişimlere karşı direnme eğilimine homeostaz adı verilir. Vücut, sıcaklık ile birlikte birçok faktör için homeostazı korur. Örneğin, kanınızdaki çeşitli iyonların konsantrasyonları, p H değeri ve glikoz konsantrasyonu da sabit tutulmalıdır. Eğer bu değerler fazla yüksek veya fazla düşük olursa çok hasta olabilirsiniz.\nHomeostaz birçok seviyede korunur, sıcaklık söz konusu olduğunda sadece vücut seviyesinde olduğu gibi değil. Örneğin mide etrafındaki organlardan daha farklı olan bir p H'a, her bir hücre de etrafındaki sıvıdan farklı bir iyon konstantrasyonuna sahiptir. Homeostazın her seviyede korunması, vücudun genel işlevini sürdürmenin anahtarıdır.\nPeki homeostaz nasıl korunur? Bu soruyu bazı örnekleri inceleyerek cevaplayalım.\nHomeostazın Korunması\nVücudunuzdakiler gibi biyolojik sistemler, sürekli olarak denge noktalarından uzaklaştırılırlar. Örneğin, egzersiz yaptığınızda kaslarınız ısı üretimini arttırıp vücut sıcaklığınızı yukarı taşır. Benzer bir şekilde bir bardak meyve suyu içtiğinizde kan şekeriniz fırlar. Homeostaz vücudunuzun bu değişimleri fark edip onlara karşı çıkma kabiliyetine bağlıdır.\nHomeostazın korunumu negatif geri bildirim döngülerini içerir. Bu döngüler, onları tetikleyen uyarıcıya veya sinyale karşı çıkarlar. Örneğin, vücut sıcaklığınız çok yüksekse, bir negatif geri bildirim döngüsü onu ayar noktası, yani hedef değer olan 98, 6∘F‍ / 37, 0∘C‍ 'ye geri düşürmeye çalışır.\nPeki bunu nasıl yapar? İlk olarak, yüksek sıcaklık, genellikle uç kısımları derimizde bulunan sinir hücreleri ve beynimiz diyebileceğimiz sensörler tarafından algılanır ve durum, beyinde sıcaklığı ayarlayan kontrol merkezine bildirilir. Kontrol merkezi bilgiyi işler ve görevleri uyarıcıya karşı çıkıp vücut sıcaklığını azaltmak olan, örneğin ter bezleri gibi dengeleyicileri devreye sokar.\nGörselin uyarlandığı kaynak: Homeostasis: Figure 1, Open Stax College, Anatomy & Physiology, CC BY 4, 0\nVücut sıcaklığının yalnızca hedef değerinin üzerine çıkması değil, altına inmesi de söz konusu olabilir. Homeostatik sistemler genellikle en az iki tane negatif geri bildirim döngüsünü devreye sokarlar:\nBiri, vücut sıcaklığı gibi bir parametre, ayar noktasının üstünde olduğunda aktive edilir ve onu aşağıya geri çekmek için tasarlanmıştır. Diğeri ise, bir parametre ayar noktasının altında olduğunda aktive edilir ve onu yukarıya geri çekmek için tasarlanmıştır.\nBu fikri biraz daha somutlaştırmak için vücut sıcaklığını kontrol eden, birbirlerine zıt, geri bildirim döngülerini ele alalım.\nVücut sıcaklığının düzenlenmesinde homeostasik yanıtlar\nEğer çok ısınır veya soğursanız çeperdeki ve beyindeki sensörler beyninizdeki, hipotalamus adı verilen bölgede bulunan sıcaklık ayarlama merkezine, vücut sıcaklığınızın ayar noktasından saptığını bildirir.\nÖrneğin, sıkı bir egzersiz yapıyorsanız vücut sıcaklığınız ayar noktasının üstüne çıkabilir ve vücudunuzu serinletecek mekanizmaları aktive etmeniz gerekir. Çevrenize doğru ısı kaybını hızlandırmak için derinize olan kan akışı artar ve terin derinizden buharlaşması vücudunuzun serinlemesine yardımcı olacağı için de terlemeye başlayabilirsiniz. Ek olarak, derin nefes almak da ısı kaybını arttırabilir.\nGörsel hakları: Homeostasis: Figure 4 Open Stax College, Biology, CC BY 4, 0\nÖte yandan, eğer soğuk bir odadaysanız ve sıcak tutacak bir şekilde giyinmediyseniz; beyninizdeki sıcaklık merkezinin, sizi ısıtmak için bazı tepkileri tetiklemesi gerekir. Derinize olan kan akışı azalır ve kaslarınızın daha fazla ısı üretmesi için titremeye başlayabilirsiniz. Tüyleriniz diken diken de olabilir: Vücudunuzdaki tüyler dikilip derinizin yakınında bir hava tabakasını hapseder ve bu ısı artışında rol oynayan hormonların salgılanışını hızlandırır.\nHomeostatik yanıtlar davranışları etkileyebilir mi? Evet, etkileyebilirler! Örneğin, vücudunuz çok ısınırsa, ısı üretiminizi azaltacak şekilde hareket etmeden uzanmak isteyebilir ve iştahınızı kaybedebilirsiniz. Öte yandan, vücut sıcaklığınız düştüğünde de, ısı üretimini arttırmak üzere yemek yemeniz için aç hissedip, hareket etmek isteyebilirsiniz.\nAyar noktası her zaman kesin bir değere sahip olmamakla birlikte, değişebilen bir hedef de olabilir. Mesela vücut sıcaklığı 24 saatlik dilim boyunca değişir, akşam üzeri en yüksek ve sabahın erken saatlerinde en düşük değerine ulaşır. 2‍ Isı üreten yanıtların, normal ayar noktasından daha yüksek sıcaklıklarda aktive edilebilmesini sağlamak için, ateş de, sıcaklığın ayar noktasında geçici bir artışa sebep olur3‍ .\nGeri bildirimin aksaması homeostazı aksatır.\nHomeostaz negatif geri bildirim döngülerine bağlıdır. Bu yüzden geri bildirim döngülerine müdahale eden her şey homeostazı da aksatabilir ve çoğu zaman, aksatır da. İnsan vücudu söz konusu olduğunda, bu durum, hastalıklara yol açabilir.\nÖrneğin, diyabet insülin hormonunun bulunduğu geri bildirim döngüsündeki bozukluk yüzünden gerçekleşen bir hastalıktır. Bozulmuş geri bildirim döngüsü vücudun yüksek kan şekerini sağlıklı bir seviyeye indirgemesini zorlaştırır veya imkânsız kılar.\nDiyabetin nasıl ortaya çıktığını anlayabilmek için kan şekeri düzenlemesinin temellerini göz atalım. Sağlıklı bir insanda kan şekeri değerleri, insülin ve glukagon adı verilen iki hormon tarafından kontrol edilir.\nİnsülin kandaki glikoz konsantrasyonunu azaltır. Siz bir yemek yedikten sonra kan şekeri değerleriniz yükselir ve pankreastaki β hücrelerinden insülin salgısı tetiklenir. İnsülin, yağ ve kas hücreleri gibi vücut hücrelerini glikozu yakıt olarak kullanmaları için tetikleyen bir sinyal görevi görür. İnsülin ayrıca glikozun, bir depolama molekülü olan glikojene dönüştürülmesine sebep olur. İki süreçte de şeker kandan alınır, kan şekeri değerleri düşer, insülin salgısı azaltılır ve tüm sistem homeostaza geri getirilir.\nGörselin uyarlandığı kaynak: The endocrine pancreas: Figure 2, Open Stax College, Anatomy & Physiology, CC BY 4, 0\nGlukagon ise bunun tam tersini yapar: glikozun kandaki konstantrasyonunu arttırır. Eğer bir süre yemek yemediyseniz kan şekeri değerleriniz düşüp α hücreleri adı verilen, başka bir pankreas hücresi grubundan glukagon salınmasını tetikler. Glukagon, karaciğer üzerinde çalışır, böylece glikojen, glikoza parçalanır ve kan dolaşımına bırakılarak kan şekeri değerlerini yükseltir. Bu durum da, glukagon salgısını azaltarak sistemi homeostaza geri getirir.\nDiyabet, bir insanın pankreası yeterli insülin üretemediğinde, vücut hücreleri insüline tepki vermeyi bıraktığında veya ikisi aynı anda gerçekleştiğinde ortaya çıkar. Vücut hücreleri, bu koşullar altında glikozu kandan alamaz ve bu sebeple de kan şekeri değerleri yemeklerden sonra uzun bir süre boyunca yüksek kalır. Bunun iki sebebi vardır:\nKas ve yağ hücreleri yeteri kadar glikoz veya yakıt alamazlar. Bu insanların yorgun hissetmeleri, hatta kas ve yağ dokularının aşınması ile sonuçlanabilir. Yüksek kan şekeri idrarın artması, susama, hatta susuzluk gibi semptomlara sebep olabilir. Bu zamanla daha ciddi zorluklara yol açabilir. 4, 5‍\nPozitif geri bildirim döngüleri\nHomeostaz sistemleri genellikle negatif geri bildirim döngülerini devreye sokarlar. Negatif geri bildirim döngüsünün karakteristik özelliği bir değişime karşı çıkarak, vücut sıcaklığı veya kan şekeri gibi bir parametrenin değerini ayar noktasına geri getirmesidir.\nBazı biyolojik sistemler ise pozitif geri bildirim döngülerini kullanır. Pozitif geri bildirim döngüleri, negatif geri bildirim döngülerinin aksine başlangıç sinyalinin gücünü arttırır. Pozitif geri bildirim döngüleri çoğunlukla tamamlanması için desteklenmesi gereken süreçlerde bulunur, mevcut durumu sürdürme söz konusu olduğunda değil.\nPozitif geri bildirim döngülerinden biri, doğum sırasında devreye girer. Doğum sırasında bebeğin kafası rahim ağzına yani bebeğin çıkacağı, rahmin en altında bulunan bölgeye baskı yapar ve beyne uzanan nöronları aktive eder. Nöronlar, hipofiz bezinden oksitosin hormonunun salınmasına yol açan bir sinyal gönderir.\nOksitosin rahmin daha fazla kasılmasını sağlayarak, rahim ağzı üzerindeki baskıyı arttırır. Bu, daha fazla oksitosin salınmasına sebep olur ve daha da büyük kasılmalar üretir. Bu pozitif geri bildirim döngüsü bebek doğana kadar devam eder.\nGörsel hakları: Homeostasis: Figure 2 Open Stax College, Anatomy & Physiology, CC BY 4, 0\nReferanslarÖzellik Bu makale aşağıdaki makalelerden uyarlanmıştır. Bu makaledeki görseller aşağıdaki makalelerden alınmış ve etraflarındaki metinlerin görsellerle uyuşmaları için değişiklikler yapılmıştır: \"Homeostasis\", Open Stax College, Biology, CC BY 4, 0; orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 8\"Homeostasis\", Open Stax College, Anatomy & Physiology, CC BY 4, 0; orijinal makaleyi ücretsiz olarak bu adresten indirebilirsiniz: http: //cnx. org/contents/14fb4ad7-39a1-4eee-ab6e-3ef2482e3e22@8, 24. \"The endocrine pancreas\", Open Stax College, Anatomy & Physiology, CC BY 4, 0; orijinal makaleyi ücretsiz olarak bu adresten indirebilirsiniz: http: //cnx. org/contents/14fb4ad7-39a1-4eee-ab6e-3ef2482e3e22@8, 25Bu makale CC BY-NC-SA 4, 0 lisanslıdır. Alıntı yapılan çalışmalar\"Human Body Temperature, \" Wikipedia, son güncelleme: 18 Haziran 2016, https: //en. wikipedia. org/wiki/Human_body_temperature. \"Circadian Rhythm, \" WIkipedia, son güncelleme: 29 Haziran 2016, https: //en. wikipedia. org/wiki/Circadian_rhythm. David E. Sadava, David M. Hillis, H. Craig Heller ve May Berenbaum, \"Physiology, Homeostasis, and Temperature Regulation, \" Life: The Science of Biology, 9. baskı (Sunderland: Sinauer Associates, 2009), 847. \"Causes of Diabetes, \" National Institute of Diabetes and Digestive and Kidney Diseases, son güncelleme: Haziran 2014, http: //www. niddk. nih. gov/health-information/health-topics/Diabetes/causes-diabetes/Pages/index. aspx. Mayo Clinic Staff, \"Hyperglycemia in Diabetes, \" son güncelleme: 18 Nisan 2015, Mayo Clinic, http: //www. mayoclinic. org/diseases-conditions/hyperglycemia/basics/definition/con-20034795. Referanslar\"Causes of Diabetes. \" National Institute of Diabetes and Digestive and Kidney Diseases. Son güncelleme: Haziran 2014. http: //www. niddk. nih. gov/health-information/health-topics/Diabetes/causes-diabetes/Pages/index. aspx. \"Circadian Rhythm. \" WIkipedia. Son güncelleme: 29 Haziran 2016. https: //en. wikipedia. org/wiki/Circadian_rhythm. Ganong, W. F. \"Factors Determining the Blood Glucose Level. \" Review of Medical Physiology, 219. 9. baskı Los Altos: Lange Medical Publications, 1979. Ganong, W. F. \"Temperature Regulation. \" Review of Medical Physiology, 177-181. 9. baskı Los Altos: Lange Medical Publications, 1979. \"Homeostasis: Positive/Negative Feedback Mechanisms. \" Anatomy and Physiology: A Learning Initiative Website. Son güncelleme: 18 Mayıs 2013. http: //anatomyandphysiologyi. com/homeostasis-positivenegative-feedback-mechanisms/. \"Homeostatic Mechanisms Function to Maintain the Body in a State of Equilibrium and Allow a Degree of Independence from the Environment. \" Biology Guide. net. Alıntı yapılan tarih ve kaynak: 22 Haziran 2016, http: //www. biologyguide. net/bya7/bya7-16-11. htm. \"Human Body Temperature. \" Wikipedia. Son güncelleme: 18 Haziran 2016. https: //en. wikipedia. org/wiki/Human_body_temperature. Mayo Clinic Staff. \"Hyperglycemia in Diabetes. \" Son güncelleme: 18 Nisan 2015. Mayo Clinic. http: //www. mayoclinic. org/diseases-conditions/hyperglycemia/basics/definition/con-20034795. Open Stax College, Anatomy & Physiology. \"Homeostasis. \" Son güncelleme: 26 Şubat 2016. http: //cnx. org/contents/FPt K1zmh@8, 24: 8Q_5p QQo@4/Homeostasis. Open Stax College, Biology. \"Homeostasis. \" Open Stax CNX. Son güncelleme: 23 Mart 2016. http: //cnx. org/contents/GFy_h8cu@10, 8: BP24ZReh@7/Homeostasis. Openstax. \"Energy and Heat Balance. Open Stax CNX. Son güncelleme: 19 Haziran 2013. http: //cnx. org/contents/x9vl-NZc@3/Energy-and-Heat-Balance. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Feedback Control Maintains the Internal Environment in Many Animals. \" Campbell Biology, 875-877. 10. baskı San Francisco: Pearson, 2011. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Homeostatic Processes for Thermoregulation Involve Form, Function, and Behavior. \" Campbell Biology, 878-883. 10. baskı San Francisco: Pearson, 2011. Sadava, David E. , David M. Hillis, H. Craig Heller ve May Berenbaum. \"Insulin and Glucagon Regulate Blood Glucose Concentrations. \" Life: The Science of Biology, 864. 9. baskı Sunderland: Sinauer Associates, 2009. Sadava, David E. , David M. Hillis, H. Craig Heller ve May Berenbaum. \"Physiology, Homeostasis, and Temperature Regulation. \" Life: The Science of Biology, 832-848. 9. baskı Sunderland: Sinauer Associates, 2009. Wilkin, Douglas ve Niamh Gray-Wilson. \"Disruption of Homeostasis - Advanced. \" Son güncelleme: 23 Mart 2016. http: //www. ck12. org/book/CK-12-Biology-Advanced-Concepts/section/17, 6/. Wilkin, Douglas ve Niamh Gray-Wilson. \"Homeostasis and the Human Body - Advanced. \" CK-12 Foundation. Son güncelleme: 23 Mart 2016. http: //www. ck12. org/book/CK-12-Biology-Advanced-Concepts/section/17, 4/. Wilkin, Douglas ve Niamh Gray-Wilson. \"Systems Interactions in the Human Body - Advanced. \" Son güncelleme: 23 Mart 2016. http: //www. ck12. org/book/CK-12-Biology-Advanced-Concepts/section/17, 5/. Ek okuma için öneriler\"Causes of Diabetes. \" National Institute of Diabetes and Digestive and Kidney Diseases. Son güncelleme: Haziran 2014. http: //www. niddk. nih. gov/health-information/health-topics/Diabetes/causes-diabetes/Pages/index. aspx. Lewis, James L. , III. \"Electrolytes. \" Merck Manual: Consumer Version. Alıntı yapılan tarih ve kaynak: 22 Haziran 2016, https: //www. merckmanuals. com/home/hormonal-and-metabolic-disorders/electrolyte-balance/electrolytes. Mayo Clinic Staff. \"Hyperglycemia in Diabetes. \" Son güncelleme: 18 Nisan 2015. Mayo Clinic. http: //www. mayoclinic. org/diseases-conditions/hyperglycemia/basics/definition/con-20034795."
    },
    {
        "url": "https://tr.khanacademy.org/science/biology/cellular-molecular-biology/stem-cells-and-cancer/a/apoptosis",
        "title": "Apoptoz",
        "contents": "Önemli noktalar:\nApoptoz, programlı hücre ölümünün bir şekli ya da \"hücresel intihar\"dır. Hücrelerin hasara bağlı olarak öldüğü durum olan nekrozdan farklıdır. Apoptoz, hücre içeriğinin zardan oluşan küçük paketler halinde paketlenerek bağışıklık hücreleri tarafından adeta bir \"çöp gibi toplandığı\" düzenli bir süreçtir. Apoptoz gelişim sırasında hücreleri ortadan kaldırır, potansiyel olarak kanserojen ve virüsle enfekte hücreleri yok eder ve vücutta dengeyi sağlar.\nVideo: Apoptoza Genel Bakış\nKhan Akademi video wrapper Apoptosis Video metni\nGiriş\nVücudunuzdaki hücreleri ölmesinin kötü bir şey olduğunu düşünebilirsiniz. u çoğu durum için doğrudur: Bir hasar nedeniyle hücrelerin ölmesi iyi bir şey değildir (Örneğin, sürtünme veya zararlı kimyasal nedeniyle). Yine de, vücudumuzda bazı hücrelerin rastgele olmayan bir şekilde ölmeleri normaldir ancak bunun dikkatli ve kontrollü bir şekilde yapılması gerekir.\nÖrneğin, parmaklarınızın nasıl şekillendiğini hiç merak ettiniz mi? Gelişmekte olan parmaklarınızın arasındaki hücreler, siz halen embriyo iken ölmeleri için bir talimat aldılar. Bu talimatı almamış olsalardı, perdeli ellere ya da parmaksız, dokudan yapılmış küreklere benzeyen ellere sahip olurdunuz.\nEmbriyonik parmaklarınızın arasındaki hücreler apoptoz adı verilen bir süreçte yani programlı hücre ölümünün yaygın bir formuyla öldüler. Programlı hücre ölümünde, hücreler belirli ipuçlarını aldıklarında \"hücresel olarak intihar\" ederler. Apoptoz bir hücrenin ölümünü anlamına gelse de, organizmaya genel olarak fayda sağlar (Örneğin, parmakların oluşmasını sağlamak ya da potansiyel kanser hücrelerini ortadan kaldırmak gibi). Bu makalede, apoptozu daha yakından inceleyerek ne zaman gerçekleştiğini ve neden önemli olduğunu öğreneceğiz.\nApoptoz ve nekroz\nDetay vermeden konuşursak, sizin gibi çok hücreli bir organizmada hücreler iki şekilde ölürler:\nNekroz adı verilen bir süreçle; toksik kimyasallar veya fiziksel hasar gibi kendilerine zarar veren şeyler tarafından öldürülürler. Programlı hücre ölümü geçirmek üzere tetiklenirler. Programlı hücre ölümünün en iyi anlaşılmış tipi apoptozdur.\nNekroz ve apoptoz farklı durumlar altında gerçekleşip farklı aşamalar içerirler. Basitçe, nekroz dağınıktır ve enflamatuar bağışıklık yanıtına neden olurken apoptoz düzenlidir ve hücreyi diğer hücreler tarafından toplanabilir ve geri dönüştürülebilir küçük paketlere böler.\nNekroz (dağınık yol)\nHücreler zararlı faktörler tarafından hasar gördüğünde (yaralanma veya toksik kimyasallar gibi), ölürlerken \"bağırsaklarını dökerler\". Hasarlı hücre zarı iyonların ve suyun geçişini daha fazla kontrol edemediği için, hücreler şişer ve içerikleri hücre zarındaki deliklerden dışarı sızar. Bu sıklıkla ölü hücrenin etrafında enflamasyona neden olur.\nApoptoz (düzenli yol)\nApoptoza uğrayan hücreler farklı ve çok daha düzenli bir süreçten geçerler. Büzüşürler ve yüzeylerinde balonumsu çıkıntılar (bleb, kabarcık) oluştururlar. Çekirdekteki DNA küçük parçalara ayrılır ve hücrenin endoplazmik retikulum gibi bazı organelleri parçalanır. En sonunda, tüm hücre, her biri zarla titizce paketlenmiş küçük kısımlara bölünür.\nBu küçük kısımlara ne olur? Artıkları yutan (fagositik) makrofajlar gibi bağışıklık hücrelerini kendilerine çeken sinyaller verirler. Ayrıca, ölen hücrenin küçük parçaları yüzeylerinde fosfatidilserin adı verilen bir lipit molekül sergilerler. Fosfatidilserin sıklıkla membranın iç kısmında saklıdır ama dışarı çıktığında, fagositlerin bağlanmasını ve hücre parçacıklarını yutmasını sağlar.\nHücreler neden apoptoza uğrarlar?\nİnsan vücudundaki birçok hücrenin tıpkı DNA'larını kopyalama ve yakıtları yıkma yetenekleri gibi apoptoza uğrama yetenekleri de vardır. Apoptoz, basitçe, organizmanın bir parçası olmaması gereken hücreleri ortadan kaldırmanın genel ve kullanışlı bir yoludur.\nBazı hücreler gelişim sırasında \"silinmelidir\". - Örneğin, daha da büyük bir doku bloğundan el gibi karmaşık bir yapıyı oluşturmak için. Viral enfeksiyonlu veya DNA hasarlı bazı hücreler anormaldir ve eğer hayatta kalırlarsa, organizmanın kalanına zarar verebilirler. Erişkin organizmadaki hücreler dengeyi sağlamak için yok edilmelidir - Yeni hücrelere yol açmak veya sadece geçici görevler için ihtiyaç duyulan hücreleri ortadan kaldırmak için.\nApoptoz gelişimin bir parçasıdır\nProgramlanmış hücre ölümü, bir çok organizmada, gelişimin normal bir parçasıdır. Gelişimde apoptoz, bazı durumlarda, oldukça tahmin edilebilir bir şekilde gerçekleşir: C. elegans solucanında, 131‍ hücre, solucan tek hücreden erişkine gelişirken apoptozla ölecektir (bu hücrelerin hangileri olduğunu da tam olarak biliyoruz. )1‍ !\nApoptoz insan gelişiminde öenmli bir rol oynar. Örneğin, giriş kısmında gördüğümüz gibi, eliniz siz bir embriyoyken küreksi bir doku bloğu olarak yola çıktı. Bu doku bloğu, apoptoz ile, gelişmekte olan parmakların arasındaki hücrelere şekil verilerek, parmaklara dönüşür.\nGörselin uyarlandığı kaynak: \"Duplication of digit 4 is preceded by reduced apoptosis and expanded chondrogenesis in the posterior limb mesenchyme, \" Farin et al. 2‍ , CC BY 4, 0.\nBu süreç parmağı olan ya da parmaksı çıkıntıları olan tüm omurgalılarda gerçekleşir ve apoptozda azalma parmaklar arası perde oluşumuna neden olacaktır. Parmak gelişiminde küçük bir hata olursa, apoptoz bazen tamamlanmayabilir ve yapışık parmaklara neden olabilir.\nApoptozun normal gelişim sırasındaki diğer örnekleri ise iribaşın kurbağaya dönüşürken kuyruğunu kaybetmesi ve beyindeki nöral devreler kurulurken gereksiz nöronların yok edilmesidir.\nApoptoz enfekte ve kanserli hücreleri ortadan kaldırabilir\nBir hücrenin hayatta kalması bazı durumlarda vücudun kalanı için tehdit oluşturabilir. Bu durum, örneğin DNA hasarlı hücreler, pre-kanseröz hücreler ve virüsle enfekte hücreler için geçerlidir. Eğer bu hücreler apoptoza uğrarlarsa, organizmaya karşı oluşan tehdit (kanser veya viral enfeksiyonun yayılımı) engellenmiş olur.\nBir hücrenin DNA'sı hasarlıysa, hücre tipik olarak, hasarı tespit edip tamir etmeye çalışacaktır. Eğer hasar tamir edilemez düzeyde ise, hücre normalde kendini apoptoza gönderecektir ve hasarlı DNA'nın aktarımının önlediğinden emin olacaktır. Hücreler hasarlı DNA'yasahip ancak apoptoza girmiyorlarsa, kansere yol açabilirler.\nBazen, iç apoptozdan kaçan pre-kanseröz hücreler bağışıklık hücrelerince tespit edilir ve apoptoz bu hücreler tarafından dış sinyal yolağıyla indüklenmeye çalışılır. Başarılı kanser hücreleri, normalde apoptozu indükleyecek hem iç hem de dış ipuçlarından kaçabilirler. Bu onların kontrol dışı büyümesini ve mutasyonları (DNA'larında değişimler) barındırmasına neden olur.\nApoptoz bağışıklık fonksiyonu açısından çok önemlidir\nApoptoz sağlıklı bağışıklık sistemin gelişimi ve sürekliliğinde temel rol oynar. B ve T hücreleri (spesifik moleküllere bağlanan immün hücreler) ilk üretildiğinde, vücudun \"kendi\" kısımlarına yanıt verip vermedikleri test edilir. Yanıt veren hücreler hemen apoptozla ortadan kaldırılır. Bu süreç gerçekleşmezse, vücut dokusuna yanıt veren hücreler vücuda salınır ve dokulara saldırıp otoimmün bozukluklara yol açabilirler.\nApoptoz bağışıklık sisteminin bir patojene yanıtını kapatmasında da önemli bir rol oynar. Bir patojen tespit edildiğinde, o patojeni tanıyan bağışıklık hücreleri çok sayıda bölünür ve sayılarını patojeni yok etmek hedefiyle çok arttırırlar. Patojen vücuttan temizlediği anda, yüksek sayıda olan patojen-spesifik bu bağışıklık hücreleri artık gereksizdir ve bağışıklık sisteminde homeostazın (denge) sağlanması için apoptozla yok edilirler.\nÖzet\nApoptoz, programlı hücre ölümünün bir şekli ya da \"hücresel intihar\"dır. Hücrelerin hasara bağlı olarak öldüğü durum olan nekrozdan farklıdır. Apoptoz programlı hücre ölümünün tek yolu değildir ama en iyi anladığımız yoludur.\nApoptoz, hücre içeriğinin zardan oluşan küçük paketler halinde paketlenerek bağışıklık hücreleri tarafından adeta bir \"çöp gibi toplandığı\" düzenli bir süreçtir. Ölen hücrenin içeriğinin ortalığa saçıldığı ve enflamasyona yol açtığı nekrozdan (hasarlı ölüm) farklıdır.\nApoptoz gelişim sırasında hücreleri ortadan kaldırır, potansiyel olarak kanserojen ve virüsle enfekte hücreleri yok eder ancak \"başarılı\" kanser hücreleri apoptozdan kaçıp bölünmeye devam edebilirler. Apoptoz insan vücudunda hücrelerin dengesini sağlar ve özellikle bağışıklık sistemi açısından da önemlidir.\nAçıklama ve Kaynaklar Açıklama: Bu makalenin uyarlandığı kaynak: \"Apoptosis, \" John W. Kimball, Kimball's Biology Pages (CC BY 3, 0). Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Apoptosis in the soil worm Caenorhabditis elegans. Campbell biology (10. baskı, sayfa 228). San Francisco, CA: Pearson. Farin, H. F. , Lüdtke, T. H-W. , Schmidt, M. K. , Placzko, S. , Schuster-Gossler, K. , Petry, M, Christoffels, V. M. ve Kispert, A. (2013). Tbx2 terminates Shh/Fgf signaling in the developing mouse limb bud by direct repression of Gremlin1. PLo S Genet. , 9(4), e1003467. http: //dx. doi. org/10, 1371/journal. pgen. 1003467. Bu makalede kullanılan illüstrasyon, Şekil 1'deki Q ve S panellerinin bir modifikasyonudur. Panel etiketleri kesilmiş, daha önceden E13. 5 ve E12. 5 etiketleri bulunan sağ alt köşelere de siyah kareler eklenmiştir. Referanslar: Alberts, B. , Johnson, A. , Lewis, J. , Raff, M. , Roberts, K. , and Walter, P. (2002). Programmed cell death (apoptosis). Molecular biology of the cell (4. baskı). Alıntı yapılan kaynak: http: //www. ncbi. nlm. nih. gov/books/NBK26873/. Apoptosis. (1 Mayıs 2016). Alıntı yapılan tarih ve kaynak: 5 Mayıs 2016, Wikipedia: https: //en. wikipedia. org/wiki/Apoptosis. Cell death: Necrosis & apoptosis. (20 Nisan 2006). Biofundamentals. Alıntı yapılan kaynak: http: //virtuallaboratory. colorado. edu/Biofundamentals/lecture Notes/Topic5-4_Cell Death. htm. Ekert, P. G. ve Vaux, D. L. (1997). Apoptosis and the immune system. Br. Med. Bull. , 53(3), 591-603. Alıntı yapılan kaynak: http: //bmb. oxfordjournals. org/content/53/3/591. long. Feig, C. ve Peter, M. E. (2007). How apoptosis got the immune system in shape. European Journal of Immunology, 37(Supplement S1), S61-S70. http: //dx. doi. org/10, 1002/eji. 200737462. Necrosis. (1 Mart 2016). Alıntı yapılan tarih ve kaynak: 5 Mayıs 2016, Wikipedia: https: //en. wikipedia. org/wiki/Necrosis. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Apoptosis integrates multiple cell-signaling pathways. Campbell biology (10. baskı, sayfa 227-229). San Francisco, CA: Pearson. Roche Applied Science. Differences between necrosis and apoptosis. Apoptosis, cell death, and cell proliferation manual (3. baskı, sayfa 3-4). Alıntı yapılan kaynak: http: //www. uccs. edu/Documents/rmelamed/apoptosis_003_004. pdf. York, I. (2012, February 12). How do T-cells recognize cancerous cells? [Answer] Quora. Alıntı yapılan kaynak: https: //www. quora. com/How-do-T-Cells-recognize-cancerous-cells."
    },
    {
        "url": "https://tr.khanacademy.org/science/biology/classical-genetics/mendelian--genetics/a/mendel-and-his-peas",
        "title": "Mendel ve Bezelyeleri",
        "contents": "Kalıtımı Nasıl İnceleyebiliriz?\nKendi ailemiz, arkadaşlarımız ve komşularımızla vakit geçirdiğimizde, pek çok özelliğin aile içinde aktarıldığını fark etmişizdir. Örneğin, bir ailenin bireyleri benzer yüz özellikleri ve nadir bir saç rengini (aşağıdaki erkek ve kız kardeşte olduğu gibi) paylaşırken, diyabet gibi bazı sağlık problemlerine yatkınlık da gösterebilir. Aileler içindeki karakteristik özelliklerin aktarımı genetik bir temele sahiptir. Genetik temel, bir kişinin sahip olduğu karakteristik özelliklerin ailesinden aldığı genetik bilgiye dayanıyor olmasıdır.\nGörsel: \"Erkek ve kız kardeş, portre, kızıl saçlı, \" Adina Voicu (CC0, genel kullanıma açık).\nGenetik bilginin nesiller arasında nasıl aktarıldığını anlamak istersek ne olur? Örneğin, bir özelliğin bir kuşağı nasıl atladığını ya da ailenin bir bireyi genetik bir hastalıktan muzdaripken diğerlerinin neden sağlıklı olduğunu merak ediyor olabilirsiniz. Bu tip sorular bilimsel olarak nasıl sorulabilir?\nİlk akla gelen, insan kalıtım özelliklerinin doğrudan incelenmesidir, ancak bu uygulanması zor bir öneridir (ayrıntılar için aşağıdaki bilgi kutucuğuna tıklayabilirsiniz). Bu makalede, 19. yüzyılda Gregor Mendel isimli bir papazın kalıtımın temel prensiplerini basit ve benzer bir sisteme sahip olan bezelye bitkileri ile nasıl açıkladığını göreceğiz. Mendel neden insanları incelemedi? Birçoğumuz genetiği merak ederiz, çünkü insan kalıtımını anlamak isteriz. Eğer genetikte cevabı merakla beklenen sorular insanlarla alakalıysa, biri neden bezelye bitkileriyle kalıtımı incelesin ki? Konu kalıtımın temel ilkelerine geldiğinde, haklarında en çok bilgi edinmek istediğimiz organizma insandır. Fakat deneysel olarak incelemek için insanlar her zaman en uygun organizma değillerdir. Yani, bir insanın büyümesi, olgunlaşması ve çocuk sahibi olması yıllar alır. Bu da verilerin yavaş toplanmasına neden olur. Ayrıca, insanlar genellikle bir veya iki tane (yani örneğin bin tane değil) çocuk sahibi olurlar ve bu da verideki matematiksel örüntüleri görmeyi zorlaştırır. Belki de en önemlisi, insan genetiği üzerinde kontrollü deneyler düzenlemenin mümkün (ya da etik) olmayacağı. Sonuçta, çocuklarının nasıl görüneceklerini merak ettiğiniz için insanlardan çocuk yapmalarını isteyemezsiniz. Bezelyeler ise hızlı büyür, birden fazla tohum verir, basit ve kontrollü bir biçimde üreyebilirler. Başka bir deyişle, bezelyeler insanların aksine birçok durumda incelemek için daha uygun olan organizmalardır. Mendel, bezelye bitkilerini kullanarak, farklı diğer organizmalar için de geçerli olan kalıtımın temel ilkelerini ortaya çıkarabilmiştir. İnsanların yalnızca soyağaçlarına bakarak çıkarılması neredeyse imkansız olan bu ilkeler, modern insan genetiğinin merkezini oluşturuyor. Mendel’in yasaları ve bu yasaların ardından gelen diğer bulgular, genetik hastalıklar da dahil olmak üzere birçok özelliğin kalıtımını önceden tahmin edebilmemizi ve bunları anlayabilmemizi sağlıyor.\nBahçede bir papaz: Gregor Mendel\n\"Genetiğin babası\" olarak da bilinen Johann Gregor Mendel (1822–1884), bir öğretmen ve bilim insanıydı. İnançlı bir insan olan Mendel hayat boyu öğrenmeye de çok önem verirdi. Mendel, biyoloji alanında en önemli buluşlardan birinin altına imzasını atabilmek için zorlu şartlarda yılmadan çalışmıştır.\nGörsel hakları: \"Mendel'in deneyleri ve olasılık yasaları: Şekil 1, \" Open Stax College, Biology (CC BY 3, 0).\nMendel gençliğinde ailesinin sınırlı imkanlarından dolayı eğitim için para bulmakta zorlandı, aynı zamanda bazı hastalıklara tutuldu ve depresyon geçirdi. Tüm bunlara rağmen azimle sabrederek liseden ve daha sonra da üniversiteden mezun olmayı başardı1‍ . Üniversiteyi bitirdikten sonra, bugün Çek Cumhuriyeti sınırları içinde bulunan Brno’da, Augustinusçu Aziz Thomas Manastırı’na katıldı. O dönemde manastır bölgenin kültürel ve entelektüel merkeziydi ve Mendel kendini aniden yeni fikirlerin ve öğretilerin arasında buldu1‍ .\nEğitim hayatına devam etme ve bilime duyduğu merakı sürdürme isteği, Mendel'in bu manastıra katılma kararını almasında etkili olmuş gibi görünüyor (aile çiftliğini devralmasını bekleyen babasının isteklerine karşı gelerek)2‍ . Mendel, manastırın desteğiyle lise ve üniversite öğrencilerine fizik, botanik ve doğa bilimleri dersleri vermiştir.\nKalıtım üzerine araştırmalar\nMendel 1856’da, kalıtım biçimlerini araştıracağı ve on yıl sürecek olan bir projeye başladı. Araştırmasına fareleri kullanarak başlasa da bir süre sonra bal arılarına ve bitkilere geçti, en sonunda da temel model organizma olarak bahçe bezelyelerinde karar kıldı2‍ . Model organizma, araştırmacının, özelliklerin nasıl aktarıldığı gibi belirli bir bilimsel sorun hakkında üzerinde en rahat bir biçimde araştırma yapabileceği organizmadır. Araştırmacılar, model organizmanın üzerinde çalışarak, insanlar gibi üzerinde çalışılması nispeten daha zor olan organizmalar veya biyolojik sistemler için de geçerli olan genel prensipleri saptamaya çalışırlar.\nMendel, bezelyelerde boy, çiçek rengi, tohum rengi ve tohum şekli de dahil olmak üzere yedi farklı özelliğin kalıtımını inceledi. Bunu yapabilmek için öncelikle uzun boy ve kısa boy gibi iki farklı özelliğe sahip bezelye filizlerini sınıflandırdı. Bu bezelye filizlerini, saf döl (her zaman ebeveyne benzer yavru döl üreten) elde edinceye kadar kuşaklar boyunca yetiştirdi ve sonra bu saf dölleri birbirleriyle çaprazlayarak özelliklerin nasıl aktarıldığını inceledi.\nBu bitkilerin her bir kuşakta nasıl göründüklerine ek olarak Mendel, her bir özelliği gösteren bitkileri tek tek belirledi. Çarpıcı olarak, üzerinde çalıştığı yedi özelliğin tümünün kalıtım örüntülerinin birbirine benzediğini farketti:\nÇaprazlamadan sonraki ilk kuşakta bir özelliğe ait olan biçimlerden birinin (uzun ya da kısa boy gibi) diğerine her defasında üstün geldiğini gördü. Mendel görünen biçime baskın özellik, saklı biçime ise çekinik özellik adını verdi. İkinci kuşakta, bitkilerin kendi kendini dölleyebilmesine (tozlaşmasına) izin verildiğinde, özelliğin saklı biçimi bitkilerin azınlık bir grubunda tekrar kendini gösterdi. Daha detaylı olarak, (uzun boy gibi) baskın bir özelliği gösteren 3‍ bitkiye karşılık her zaman (kısa boy gibi) çekinik bir özelliği gösteren 1‍ bitki bulunuyordu; bu da bize 3: 1‍ oranını verir. Mendel, aynı zamanda özelliklerin kalıtımının birbirinden bağımsız olduğunu da buldu: bitkinin uzunluğu gibi bir özellik, çiçek rengi veya tohum şekli gibi diğer özelliklerin kalıtımını etkilemiyordu.\n_Görselin uyarlandığı kaynak: \"Mendel'in yedi karakteri, \" Mariana Ruiz Villareal (genel kullanıma açık). _\nMendel yaklaşık olarak 30 bin bezelye bitkisi üzerinde yaptığı deneylerin sonuçlarını 1865’te Doğa Tarihi Cemiyeti ile paylaştı. Gözlemlediği örüntülere, topladığı verilere ve sonuçlarının matematiksel analizlerine dayanarak Mendel, aşağıdaki özelliklere sahip bir kalıtım modeli öne sürdü:\nÇiçek rengi, bitki boyu ve tohum şekli gibi özellikler, farklı versiyonlarda olan ve sonraki nesillere aktarılabilen çift etkenler tarafından kontrol edilir. Etkenin bir versiyonu (baskın form), diğer versiyonun (çekinik form) varlığını gizleyebilir. Eşleşmiş etkenler gamet üretimi sırasında ayrılırlar, böylece her bir gamet (sperm veya yumurta) rastgele bir şekilde etkenlerden yalnızca bir tanesine sahip olur. Farklı karakterleri kontrol eden etkenler birbirlerinden bağımsız olarak aktarılır.\nMendel'in bu çıkarımlara nasıl ulaştığını ayrılma yasası ve bağımsız dağılım yasası makalelerinde daha detaylıca işleyeceğiz. Mendel, 1866'da gözlemlerini ve kalıtım modelini Bitki Melezleri Üstüne Deneyler3, 4‍ başlığı altında, Brünn Doğa Tarihi Cemiyeti Yayımları'nda yayımlamıştır.\nBilimsel miras\nÇalışmaları, Mendel'in hayatta olduğu süre boyunca bilim camiasında yeterli ilgiyi bulamamıştı. Peki bu nasıl olabilir?\nMendel'in bulguları kalıtım hakkında o dönemdeki popüler fikirlerle ters düşütüğü için, Mendel'in çağdaşları onun çalışmalarının önemini anlamakta zorlanmışlardır. Buna ek olarak, biz şu anda Mendel’in biyolojiye matematiksel yaklaşımını yenilikçi ve çığır açıcı olarak görsek de, o zamanların biyologlarına göre bu yaklaşım çok yeni, alışılmışın dışında, kafa karıştırıcı veya mantıksız olarak algılanmaktaydı5‍ .\n1800'lerin ortasında, Mendel deneylerini devam ettiriyorken, birçok biyolog karışmalı kalıtım düşüncesi konusunda hemfikirdi. Karışmalı kalıtım, resmi veya bilimsel bir hipotez olmaktan çok, ebeveynlerin karakteristik özelliklerinin yavrularda kalıcı şekilde karışarak görüldüğünü öne süren genel bir modeldi (özelliğin ara formunu taşıyan yavrular üretme)6‍ . Karışmalı model, örneğin çocukların anne babalarının her ikisine de biraz benzemesi gibi insan kalıtımında gözlemlenen bazı durumlara oldukça iyi uyar.\nKarışmalı model buna karşın Mendel’in biri uzun ve biri kısa iki bezelye bitkisini çaprazladığında neden yalnızca uzun bitki elde ettiğini ya da bu uzun bitkilerden birinin kendini döllemesiyle bir sonraki kuşakta neden 3: 1‍ oranında uzun ve kısa bitkiler elde edildiğini açıklayamadı. Hatta, karışmalı model doğru olsaydı kısa bir bitkiyle çaprazlanmış uzun bir bitkiden ortanca boyda bir bitki elde edilmesi gerekirdi. Bu bitki de, yine orta boyda bitkiler üretmeye devam ederdi (aşağıda görüldüğü gibi).\nGerçek durumda ise, bezelye bitkisi boyu ve insan boyunun her ikisi de (ve birçok farklı organizmada görülen diğer karakterler), tıpkı Mendel’in öne sürdüğü gibi çeşitli versiyonlar halinde görülen kalıtım faktörü çiftleriyle kontrol ediliyordu. Ancak insanlarda, boy uzunluğuna etki eden ve kişiden kişiye değişen birçok farklı faktör (gen) vardır. Bu, tek başına herhangi bir faktörün yaptığı etkiyi görmemizi zorlaştırır ve karışmalı modele benzeyebilen kalıtım örüntülerinin ortaya çıkmasına neden olur. Mendel’in deneylerinde ise tam tersine, bezelye bitkilerinde uzunluğu ve kısalığı belirleyen yalnızca bir faktör vardı. Bu da, Mendel’in kalıtımın altında yatan örüntüyü net bir şekilde görebilmesine olanak sağlamıştır.\n1868’de Mendel, manastırın başrahibi oldu ve bilimsel uğraşlarını rahiplik görevleri uğruna büyük ölçüde bir kenara bıraktı. Mendel'in bilime yaptığı sıradışı katkılar yaşadığı süre içinde tanınmadı. Hatta, çalışmaları ancak 1900’lere gelindiğinde tekrar keşfedildi, üzerinde yeniden çalışıldı ve hayata geçirildi. Mendel'in çalışmalarını yeniden keşfedenler, kalıtımın kromozomal temelini keşfetmek üzere olan biyologlardı – yani, Mendel’in “kalıtılabilir faktör” olarak adlandırdığı şeyin, kromozomlarda taşındığını fark etmelerine ramak kalmıştı.\nMendel'in model sistemi: Bezelye bitkisi\nMendel, ana deneylerini model organizması olarak Pisum sativum adındaki bahçe bezelyesini kullanarak gerçekleştirdi. Bezelye bitkisi, kalıtım çalışmalarına uygun olan ve günümüzde hala bazı genetikçiler tarafından kullanılan bir organizmadır.\nÇok fazla tohum üretmeleri ve hızlı hayat döngüleri gibi şeyler bezelyelerin işe yarar özelliklerindendir. Bezelye bitkileri aynı zamanda kendisini dölleyebilir yani aynı bitki döllenmenin iki unsuru olan sperm ve yumurtayı üretebilir. Mendel bu özellikten faydalanarak saf döl bezelye filizleri üretmiştir: Bezelyelerin kendisini döllemesini sağlamış ve en sonunda ebeveynin özellikleri sürekli yavru döllere aktarılana kadar (örneğin, her zaman kısa olmak) bezelyeleri kuşaklar boyunca takip edip seçmiştir.\nAyrıca, bezelye bitkilerinin kontrollü bir şekilde çaprazlanması ya da çiftleştirilmesi kolaydır. Bu, polenin bir çeşit bezelye bitkisinin anterlerinden (erkek üreme organı) alınıp farklı bir çeşit olgun bir bezelye bitkisinin karpeline (dişi üreme organı) aktarılmasıyla gerçekleşir. Alıcı bitkinin kendisini döllemesini engellemek için Mendel, çaprazlamadan önce bitkinin henüz olgunlaşmamış anterlerinin hepsini özenle çıkarmıştır.\nGörselin uyarlandığı kaynak: Reece et al’da bulunan bir illüstrasyon. 7‍\nBezelyelerin üzerinde çalışılması kolay ve tohum yapımında üretken olmalarından dolayı, Mendel birçok çaprazlama yapabilme fırsatına ve her bitkiyi gözlemleme şansına sahipti. Böylece elde ettiği sonuçların tutarlı (bir tesadüften ibaret olmadığına) ve doğru (birçok veri noktasına dayandığına) olduğuna emin oldu.\nMendel'in deney kurulumu\nMendel, ilgilendiği bir veya daha fazla özellik için (örneğin, uzun veya kısa boy) farklı özelliklerde saf döl bezelye filizleri elde ettiği zaman, bir dizi çaprazlama gerçekleştirerek bu özelliklerin nasıl kalıtıldığını (sonraki nesillere aktaıldığını) araştırmaya koyuldu.\nÖncelikle, saf döl ebeveynleri birbiriyle çaprazladı. Bu ilk çaprazlamada kullanılan bitkilere P‍ dölü/kuşağı ya da \"parental kuşak\" adı verilir.\nMendel P‍ kuşağının çaprazlanmasından ortaya çıkan tohumları topladı ve onları yetiştirdi. Bu yavru döllere birinci filial kuşağın (Filius Latince’de “oğul” anlamına gelir) kısaltması olarak F1‍ kuşağı adı verilir.\nMendel, F1‍ kuşağını inceleyip özelliklerini not ettikten sonra kendilerini dölleyerek doğal yollardan tohum üretmelerine izin verdi. Sonra, F2‍ kuşağı yani ikinci filial bir kuşak elde edebilmek için F1‍ kuşağından meydana gelen tohumları toplayıp yetiştirdi. Yine bitkileri dikkatlice inceledi ve gösterdikleri özellikleri kaydetti.\nMendel’in deneyleri F2‍ , F3‍ , F4‍ ve diğer kuşaklara kadar devam etti fakat onun kalıtım modeli daha çok ilk üç kuşağa (P‍ , F1‍ , ve F2‍ ) dayanıyordu.\nMendel her bir kuşaktaki bitkilerin yalnızca nasıl göründüklerini (uzun boylu ve kısa boylu gibi) kaydetmekle kalmadı, aynı zamanda her özellikten tam olarak ne kadar bitkinin olduğunu tek tek saydı. Bu çok yorucu bir iş gibi gelebilir, fakat Mendel sayıları kaydetmesi ve matematiksel olarak düşünmesi sayesinde kendini zamanındaki bilim insanlarından ayıran buluşlar yapmıştır (örneğin, benzer deneyler yürüten fakat elde ettiği sonuçların önemini tam olarak kavrayamayan Charles Darwin gibi)5‍ .\nMendel'in kalıtım ilkeleri hakkında aşağıdaki bağlantıları kullanarak daha fazlasını öğrenebilirsiniz.\nAyrılma yasası, bireysel özelliklerin kalıtımla nasıl aktarıldığını açıklar. Bağımsız dağılım yasası, iki veya daha fazla özelliğin nasıl kalıtıldığını açıklar. Açıklama ve Kaynaklar Açıklama: Bu makalenin uyarlandığı kaynak: “Mendel’s experiments and the laws of probability, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Biography. com Editors. (2015). Gregor Mendel biography. The Biography. com website. Alıntı yapılan kaynak: http: //www. biography. com/people/gregor-mendel-39282. Gregor Mendel. (01. 09. 2015). 09. 09. 2015 tarihinde Wikipedia'dan indirilmiştir: https: //en. wikipedia. org/wiki/Gregor_Mendel. Mendel, J. G. (1866). Versuche über Pflanzenhybriden. Verhandlungen des naturforschenden Vereines in Brünn, Bd. IV für das Jahr 1865, Abhandlungen, 3–47. Alıntı yapılan adres: http: //www. esp. org/foundations/genetics/classical/gm-65. pdf. Blumberg, R. B. (1997). Mendel's paper in English. Mendel Web. Alıntı yapılan adres: http: //www. mendelweb. org/Mendel. plain. html. Purves, W. K. , Sadava, D. E. , Orians, G. H. ve Heller, H. C. (2004). Genetics: Mendel and beyond. Life: The science of biology (7. baskı). Sunderland, MA: Sinauer Associates, 189. Blending inheritance. (20. 04. 2015). 07. 11. 2015 tarihinde Wikipedia'dan indirilmiştir: https: //en. wikipedia. org/wiki/Blending_inheritance. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mendel used the scientific approach to identify two laws of inheritance. Campbell Biology (10. baskı). San Francisco, CA: Pearson, 268. Ek referanslar: Blending inheritance. (20 Nisan 2015). Alıntı yapılan tarih ve kaynak: 17 Kasım 2015, Wikipedia: https: //en. wikipedia. org/wiki/Blending_inheritance. Blumberg, R. B. (1997). Mendel's paper in English. Mendel Web. Alıntı yapılan adres: http: //www. mendelweb. org/Mendel. plain. html. Gregor Mendel. (1 Eylül 2015). Alıntı yapılan tarih ve kaynak: 9 Eylül 2015, Wikipedia, https: //en. wikipedia. org/wiki/Gregor_Mendel. Hybrid (biology). (29. 10. 2015). 16. 11. 2015 tarihinde Wikipedia'dan indirilmiştir: https: //en. wikipedia. org/wiki/Hybrid_%28biology%29. Mendel, J. G. (1866). Versuche über Pflanzenhybriden. Verhandlungen des naturforschenden Vereines in Brünn, Bd. IV für das Jahr 1865, Abhandlungen, 3–47. Alıntı yapılan kaynak (ingilizce tercümeden): http: //www. esp. org/foundations/genetics/classical/gm-65. pdf. Nature Education. (2014). Gregor Mendel: A private scientist. Scitable. Alıntı yapılan adres: http: //www. nature. com/scitable/topicpage/gregor-mendel-a-private-scientist-6618227. Purves, W. K. , Sadava, D. E. , Orians, G. H. ve Heller, H. C. (2004). Genetics: Mendel and beyond. Life: The science of biology (7. baskı, sayfa 187-212). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Patterns of inheritance. Biology (10. baskı, sayfa 221-238). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Drawing from the deck of genes. Campbell Biology (10. baskı, sayfa 267-268). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mendel used the scientific approach to identify two laws of inheritance. Campbell Biology (10. baskı, sayfa 268-269). San Francisco, CA: Pearson. The origins of genetics. Alıntı yapılan adres: http: //images. pcmac. org/Si SFiles/Schools/AL/Jackson County/North Jackson High/Uploads/Presentations/The%20Origins%20of%20Genetics%208-1. ppt."
    },
    {
        "url": "https://tr.khanacademy.org/science/biology/classical-genetics/mendelian--genetics/a/the-law-of-segregation",
        "title": "Ayrılma Yasası",
        "contents": "Önemli noktalar:\nGregor Mendel bezelyelerdeki özelliklerin kalıtımını inceledi. ''Kalıtılabilir element'' yani gen çiftlerinin, özellikleri belirlediği bir model önerdi. Genler farklı versiyonlar veya alellerden oluşur. Baskın aleller çekinik genleri gizler ve organizmanın görünüşünü belirler. Organizma gamet oluşturduğunda, her bir gamet rastgele seçilen gen kopyalarını alır. Bu kural, ayrılma kuralı olarak bilinir. Punnett kareleri genetik çaprazlamadan yavruların genotiplerini (alel kombinasyonların) ve fenotiplerini (gözlemlenebilen özellikler) tahmin etmek için kullanılabilir. Test çaprazlamaları, baskın fenotipli bir organizmanın homozigot veya heterozigot fenotipte olup olmadığını belirlemek için kullanılabilir.\nGiriş\nBugün, insanların saç renginden boyuna veya şeker hastalığı riskine kadar birçok karakterin genlerden etkilendiğini biliyoruz. Genlerin, karakterleri yavruya aktarma yolu olduğunu da biliyoruz (örneğin gamzeler veya ebeveynlerden bize geçen ses tonu gibi). Son yüz yılda, genlerin kromozomlarda bulunan DNA parçaları olduğunu ve protein ürettiklerini keşfettik.\nPeki bunlar daha önceden de bildiğimiz şeyler değil miydi? Pek de öyle denemez. Yaklaşık 150 yıl önce, Gregor Mendel adında bir rahip, yazdığı bir makalede ilk defa genlerin var olduğunu savundu ve kalıtımla nasıl kazanıldıklarını göstermek için bir model önerdi. Mendel'in çalışması, bu alanda yapılan çalışmaların ilk adımıydı. O günden bugüne yapılan çalışmalar, günümüzde genleri nasıl anladığımızı şekillendirmiştir.\nBu yazıda, Mendel'i tekli genlerin kalıtımı için bir model hazırlamaya iten akıl yürütme sürecini ve deneylerini inceleyeceğiz.\nMendel'in modeli: 3: 1 oranıyla başladı\nMendel bezelyelerin genetiği üzerine çalıştı ve çiçek renklerini, çiçek pozisyonlarını, tohum renklerini ve tohum şekillerini içine alan birçok karakterin kalıtımını izledi. Bunu yapmak için, beyaz ve mor çiçekler gibi farklı formlardaki özelliklere sahip homozigot (saf döl) ebeveyn bitkileri çaprazlamaya başladı. Homozigot olma, bitkinin birçok kuşak boyunca kendi kendini tozlaştırdığında (döllediğinde) kendine benzeyen daha fazla yavru üreteceği anlamına gelir. \"Kendi kendine tozlaşma (kendi kendini dölleme) nedir? Kendi kendine tozlaşmada, aynı bezelyeden gelen sperm ve yumurta, hem anne hem baba olarak tohumlar üreten kapalı bir çiçeğin içinde birleşirler.\nMendel, çiçek renkleri için yaptığı çaprazlamada hangi sonuçları elde etti? Mendel P‍ dölünde (parental döl olarak da bilinir) homozigot mor çiçekli bitki ile homozigot beyaz çiçekli bitkiyi çaprazladı. Bu çaprazlamada elde ettiği tohumları toplayıp ektiğinde, sonraki kuşaktaki tohumların (yani F1‍ dölünün) % 100‍ 'ünün mor olduğunu buldu.\nO zamanlardaki genel inanış, hibrit çiçeklerin soluk mor olması gerektiği yönündeydi. Diğer bir deyişle, ebeveynlerin özellikleri yavrularda harmanlanmalıydı. Bunun yerine, Mendel'in çalışmaları, beyaz çiçek özelliğinin tamamıyla kaybolduğunu gösterdi. F1‍ dölünde (mor çiçek) görülen özelliğe baskın, saklı veya kaybolmuş özelliğe (beyaz çiçek) ise çekinik özellik adını verdi.\nGörsel hakları: \"Mendel'in deneyleri: Şekil 2, \" Robert Bear et al, Open Stax, CC BY 4, 0\nMendel deneyini burada bitirmedi. Bunun yerine, F1‍ bitkilerinin kendi kendini döllemesine izin verdi. F2‍ dölü olarak adlandırılan yavruların arasında, 705‍ tanesinin mor çiçeğe ve 224‍ tanesinin beyaz çiçeğe sahip olduğunu buldu. Mor çiçeklerin beyaz çiçeklere oranı olan 3, 15‍ oranıydı (yaklaşık olarak 3: 1‍ ).\nBulduğu, 3: 1‍ oranı tesadüf değildi. Mendel'in test ettiği diğer altı karakter de iki kuşakta (F1‍ ve F2‍ dölleri) aynı yolla gelişti. Kuşaktaki iki özellikten biri F1‍ dölünde tamamen ortadan kalkacak, yalnızca kabaca 3: 1‍ oranıyla F2‍ dölünde yeniden ortaya çıkacaktı. Mendel'in yedi karakterin tümü için oluşturduğu verileri incelemek ister misiniz? Karakter Baskın özellikÇekinik özellik F2‍ dölüF2‍ oranıTohum rengi SarıYeşil6022‍ sarı, 2001‍ yeşil3, 01: 1‍ Tohum şekli Yuvarlak Buruşuk5474‍ yuvarlak, 1850‍ buruşuk2, 96: 1‍ Kabuk rengi Yeşil Sarı428‍ yeşil, 152‍ sarı2, 82: 1‍ Kabuk şekliŞişkin Dar882‍ şişkin, 299‍ dar2, 95: 1‍ Bitki boyu Uzun Kısa (cüce)787‍ uzun, 277‍ kısa2, 84: 1‍ Çiçek rengi Mor Beyaz705‍ mor, 224‍ beyaz3, 15: 1‍ Çiçek konumu Aksiyal (dal boyunca uzanan)Terminal (dalın sonunda)651‍ aksiyal, 207‍ terminal3, 14: 1‍ Uyarlandığı kaynak: \"The results of Mendel's garden pea hybridizations, \" Open Stax College, Biology (CC BY 3, 0).\nGörsel hakları: \"Mendel'in deneyleri: Şekil 3, \" Robert Bear et al, Open Stax, CC BY 4, 0\n3: 1‍ oranı, Mendel'in kalıtım yapbozunu çözmesini sağlayan önemli bir ipucuydu. Şimdi Mendel'in keşiflerini biraz daha yakından inceleyelim.\nMendel'in kalıtım modeli\nMendel elde ettiği sonuçlara bağlı olarak (çok önemli olan 3: 1‍ oranı da dahil) çiçek rengi gibi bireysel karakterlerin kalıtımıyla ilgili bir model oluşturdu.\nMendel'in modelinde, ebeveynler yavrunun özelliklerini belirleyen, gen dediğimiz ''kalıtılabilir özellikleri'' aktarırlar. Her birey, aşağıda gösterilen tohum rengi geni gibi (Y geni), belirli bir genin iki kopyasına sahiptir. Eğer bu kopyalar genin farklı versiyonlarını yani alellerini temsil ediyorsa, bir alel (baskın olan) diğer aleli (çekinik olan) gizleyebilir. Tohum rengi için, baskın sarı alel Y, çekinik yeşil alel y'yi gizler.\nGörselin uyarlandığı kaynak: \"Kalıtım yasaları: Şekil 1, \" Robert Bear et al, Open Stax, CC BY 4, 0\nOrganizma tarafından taşınan alel kümesi genotip olarak bilinir. Genotip, organizmanın gözlemlenebilen özelliklerini yani fenotipini belirler. Organizma aynı alelin iki kopyasını içerdiğinde (örneğin YY veya yy ), organizmanın o gen için homozigot olduğunu söyleriz. Ancak iki farklı kopya varsa (Yy gibi), heterozigot olduğunu söyleyebiliriz. Fenotip, gerçek hayattaki birçok durumda çevreden de etkilenebilir, ancak bunun Mendel'in çalışması üzerinde bir etkisi olmamıştır.\nMendel'in modeli: Ayrılma yasası\nBuraya kadar her şey tamam. Ancak bu model tek başına, neden Mendel'in kalıtımı kesin hatlarıyla gördüğünü açıklamıyor. Özellikle, 3: 1‍ oranıyla ilgili bir bilgi vermiyor. Olayları daha ayrıntılı anlamak için Mendel'in ayrılma ilkesine ihtiyacımız var.\nAyrılma yasasına göre, organizmada bulunan iki gen kopyasından yalnızca biri her bir gamete (sperm veya yumurta hücresi) dağıtılabilir ve gen kopyalarının dağıtımları rastgeledir. Yumurta ve sperm döllenmeye katıldığında, genotipi gametlerde bulunan alellerden oluşan yeni bir organizma oluştururlar. Aşağıdaki şema bu süreci gösteriyor:\nGörselin uyarlandığı kaynak: \"Kalıtım yasaları: Şekil 5, \" Robert Bear et al, Open Stax, CC BY 4, 0\nF2‍ dölü için gösterilen dört kareden oluşan kutucuk, Punnett karesi olarak bilinir. Bir Punnett karesi hazırlamak için, ebeveynlerin oluşturabileceği bütün olası gametler baba (üstte) ve anne (yanda) olmak üzere yazılır. Burada, kendi kendine döllenme olduğu için, aynı bitki hem anne hem de babadır.\nYumurta ve sperm kombinasyonları, daha sonra yeni bireyler oluşturmak için tozlaşmayı temsil eden tablodaki karelerde yapılır. Her bir kare eşit derecede muhtemel olayları gösterdiğinden, kareleri sayarak genotip ve fenotip oranlarını belirleyebiliriz. Bütün kutuların olasılıkları neden birbirine eşittir? Ayrılma yasasının önemli noktalarından biri, ebeveynin iki gen kopyasının gametlere rastgele dağıtılmasıdır. Bu yüzden, Yy heterozigotu için, Y ve y gametlerinin alınması eşit derecede olasıdır: spermin ve yumurtaların %50'si Y aleline sahip olacak, %50'si y aleline sahip olacaktır. Her bir gamet tipi eşit derece yaygın olduğu için, her döllenme olayı (gametlerin bir araya gelmesi, tablonun bir karesine karşılık geliyor) eşit gerçekleşme şansına sahiptir. Bu yüzden, tablodaki kutular eşit derece olası durumları temsil eder. Tablo YY genotipine sahip 1 kutu, Yy genotipine sahip 2 kutu ve yy genotipine sahip 1 kutu içerdiğinden, F2‍ dölünde 1: 2: 1‍ oranında YY, Yy ve yy bitkilerini görmeyi bekleriz. YY ve Yy bitkilerinin ikisi de sarı olduğundan dolayı, bu genotip oranı, 3: 1‍ sarı tohum- yeşil tohum fenotip oranı olarak yansır, tam da Mendel'in gözlemlediği gibi. Yy bitkileri iki karede görünürken, YY ve yy bitkileri yalnızca bir karede görünür. Bu, Yy bitkisinin oluşumuna sebep olan iki farklı döllenme olayının gerçekleşmesinden kaynaklanır: Y yumurtası ve y sperminin birleşmesi, veya y yumurtası ve Y spermininin birleşmesi. İki durum da eşit derecede olasıdır ve YY veya yy döllenme olayıyla aynı olasılığa sahiptir.\nTest (kontrol) çaprazlaması\nMendel, baskın fenotipli (sarı tohumlu bezelye gibi) bir organizmanın heterozigot (Yy) ya da homozigot (YY) olup olmadığını anlamak için bir yol geliştirdi. Bu tekniğe test (kontrol) çaprazlaması adı verilir ve günümüzde bitki ve hayvan yetiştiricileri tarafından hala kullanılır.\nTest (kontrol) çaprazlamasında baskın fenotipli organizma, homozigot çekinik olanla çaprazlanır (örnek: yeşil-tohumlu):\nGörsel hakları: \"Kalıtım yasaları: Şekil 4, \" Robert Bear et al, Open Stax, CC BY 4, 0\nBaskın fenotipli organizma homozigot ise, bütün F1‍ yavruları bu ebeveynden baskın alel alır, heterozigot olur ve baskın fenotipi gösterir. Eğer baskın fenotipli organizma homozigot yerine heterozigot ise, F1‍ yavruların yarısı heterozigot (baskın fenotip) yarısı çekinik homozigot olur (çekinik fenotip).\nİkinci durumda 1: 1‍ oranını elde etmemiz, Mendel'in ayrılma yasasının başka bir kanıtıdır.\nMendel'in kalıtım modeli yalnızca bunlardan mı ibaret?\nPek öyle sayılmaz. Mendel'in tek genlerin kalıtımı için oluşturduğu modelin tamamını gördük. Ancak, Mendel'in modeli aynı zamanda farklı karakterlere (çiçek renkleri ve tohum şekilleri gibi) ait genlerin birbirinin kalıtımını etkileyip etkilemediğine de değinmiştir. Mendel'in çoklu genlerin kalıtımı için oluşturduğu modeli, bağımsız dağılma kanununu anlatan makaleden öğrenebilirsiniz.\nOldukça şaşırtıcı bulduğum bir şey de, Mendel'in tüm kalıtım modelini yalnızca bezelye bitkilerini gözlemleyerek oluşturmasıydı. Bu onun müthiş derecede zeki bir bilim insanı olmasından değil, çok dikkatli ve meraklı olmasından, yılmadan çalışmasından ve bulduğu sonuçları matematiksel olarak düşünmesinden (örneğin 3: 1‍ oranı) kaynaklanıyordu. Bunlar iyi bir bilim insanının özellikleridir ve bu özellikleri herkes, her yerde geliştirebilir!\nKonuyu ne kadar anladığınızı kontrol edin Biri siyah kürklü erkek, diğeri kahverengi kürklü dişi iki safkan tavşanı olan bir tavşan yetiştiricisi olduğunuzu hayal edin. Tavşanlar çaprazlandığında, bütün F1‍ yavru tavşanlar kahverengi kürklü oluyor. Hangi özellik baskın, hangisi çekiniktir? 1 cevap seçin: 1 cevap seçin: (A şıkkı) Siyah kürk rengi baskın, kahverengi kürk rengi çekiniktir. ASiyah kürk rengi baskın, kahverengi kürk rengi çekiniktir. (B şıkkı) Kahverengi kürk rengi baskın, siyah kürk rengi çekiniktir. BKahverengi kürk rengi baskın, siyah kürk rengi çekiniktir. (C şıkkı) Hem kahverengi ve hem siyah kürk rengi baskındır. CHem kahverengi ve hem siyah kürk rengi baskındır. (D şıkkı) Ne kahverengi ne de siyah kürk rengi baskındır. DNe kahverengi ne de siyah kürk rengi baskındır. İpucu Bir karakterin farklı biçimlerine sahip olan iki saf döl organizma çaprazlandığında, çaprazlamadan oluşan yavru karakterin yalnızca bir biçimini gösterebilirken, diğer biçim gizlenebilir. Çaprazlanan yavruda gizlenen özelliğe çekinik özellik denirken, görünen özelliğe baskın özellik adı verilir, Bu örnekte, çaprazlama ürünü olan yavruda göründüğünden dolayı kahverengi kürk rengi baskın özelliktir. Çaprazlanan yavruda görünmediğinden dolayı, siyah kürk rengi çekinik özelliktir. Siyah kürk rengi çekinikken, kahverengi kürk rengi baskındır. Genotip ile fenotip arasındaki ilişkiyi hangi cümle en iyi açıklar? 1 cevap seçin: 1 cevap seçin: (A şıkkı) Genotip her zaman fenotipin tamamını belirler AGenotip her zaman fenotipin tamamını belirler(B şıkkı) Fenotip her zaman genotipin tamamını belirler BFenotip her zaman genotipin tamamını belirler(C şıkkı) Genotip fenotipi belirler, ancak çevrenin de etkisi vardır CGenotip fenotipi belirler, ancak çevrenin de etkisi vardır(D şıkkı) Fenotip genotipi belirler, ancak çevrenin de etkisi vardır DFenotip genotipi belirler, ancak çevrenin de etkisi vardırİpucu Organizmanın taşıdığı alel kümesi olan genotip, görünüş veya karakter denen fenotipi belirler. Ancak, çevre genotipin fenotipe nasıl çevrileceğine etki eder, bu yüzden organizmanın fenotipi hem genotipin hem de çevrenin bir ürünüdür. Genotip fenotipi belirler, ancak çevrenin de etkisi vardır. Kontrol et\nAçıklama ve Kaynaklar Açıklama: Bu makalenin uyarlandığı kaynaklar: \"Mendel's experiments, \" Principles of Biology, Robert Bear, David Rintoul, Bruce Snyder, Martha Smith-Caldas, Christopher Herren ve Eva Horne, Open Stax, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/db89c8f8-a27c-4685-ad2a-19d11a2a7e2e@24, 18. \"Laws of inheritance, \" Principles of Biology, Robert Bear, David Rintoul, Bruce Snyder, Martha Smith-Caldas, Christopher Herren ve Eva Horne, Open Stax, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/db89c8f8-a27c-4685-ad2a-19d11a2a7e2e@24, 18. \"Mendel’s experiments and the laws of probability, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Ding, Z. (2009). Eye color. Stanford at the Tech: Understanding genetics. Alıntı yapılan adres: http: //genetics. thetech. org/ask/ask316. Miko, I. (2008). Gregor Mendel and the principles of inheritance. Nature Education, 11(1): 134. Alıntı yapılan adres: http: //www. nature. com/scitable/topicpage/gregor-mendel-and-the-principles-of-inheritance-593. Monohybrid cross. (18. 09. 2015). 14. 11. 2015 tarihinde Wikipedia'dan indirilmiştir: https: //en. wikipedia. org/wiki/Monohybrid_cross. Phenotype. (17. 10. 2015). 14. 11. 2015 tarihinde Wikipedia'dan indirilmiştir: https: //en. wikipedia. org/wiki/Phenotype. Punnet. (9 Ağustos 2015). Alıntı yapılan tarih ve kaynak: 18 Kasım 2015, Wikipedia: https: //en. wikipedia. org/wiki/Punnet. Punnett square. (08. 11. 2015). 14. 11. 2015 tarihinde Wikipedia'dan indirilmiştir: https: //en. wikipedia. org/wiki/Punnett_square. Purves, W. K. , Sadava, D. E. , Orians, G. H. ve Heller, H. C. (2004). Genetics: Mendel and beyond. Life: The science of biology (7. baskı, sayfa 187-212). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Patterns of inheritance. Biology (10. baskı, sayfa 221-238). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mendel and the gene idea. Campbell biology (10. baskı, sayfa 267-291). San Francisco, CA: Pearson. Starr, B. (20 Aralık 2006). Eye color [answer]. Stanford at the Tech: Understanding genetics. Alıntı yapılan kaynak: http: //genetics. thetech. org/ask/ask203 Strehlow, A. T. (9 Mart 2005). Other traits [answer]. Stanford at the Tech: Understanding genetics. Alıntı yapılan kaynak: http: //genetics. thetech. org/ask/ask98. White, D. and Rabago-Smith, M. (2011). Genotype-phenotype associations and human eye color. Journal of Human Genetics, 56, 5-7. http: //dx. doi. org/10, 1038/jhg. 2010, 126."
    },
    {
        "url": "https://tr.khanacademy.org/science/biology/classical-genetics/variations-on-mendelian-genetics/a/variations-on-mendels-laws-overview",
        "title": "Mendel Genetiğinde Varyasyon (Özet)",
        "contents": "Tekrar: Mendel'in temel modeli\nGregor Mendel'in kalıtım modelinin temel prensipleri neredeyse bir yüzyıl boyunca geçerliliğini sürdürmüştür. İnsanların da dahil olduğu birçok farklı organizma için kaç farklı özelliğin aktarıldığını açıklayabilirler.\nMendel'in orijinal modelinin bazı önemli unsurları:\nAktarılabilir özellikler, şu an gen olarak adlandırdığımız kalıtım faktörleri tarafından belirlenir. Genler, çiftler halinde bulunurlar, bir başka deyişle, bir organizma, aynı genin iki kopyasına sahiptir. Genlerin, farklı versiyonları bulunur ve bu versiyonlar alel olarak adlandırılır. Bir organizma bir genin iki farklı aleline sahip olduğunda, bu alellerden baskın olanı, çekinik olanın varlığını maskeler (gizler) ve organizmanın görüntüsünü belirler. Gamet oluşumu sırasında, yumurta ve sperm hücreleri, organizmanın sahip olduğu iki gen kopyasından birini, rasgele bir şekilde alır. Bu durum ayrılma kanunu olarak adlandırılır. Farklı özellikleri belirleyen genler, birbirlerinden bağımsız olarak aktarılır. Bu durum da, serbest dağılım yasası olarak adlandırılır.\nBu kurallar, halen kalıtımın temellerini oluşturmaktadır: bu sayede genlerin nasıl aktarıldıklarını, organizmanın genotipinin (alel gruplarını), fenotipini (gözlenebilir özellikler) nasıl belirlediğini anlayabiliriz. Ancak bu konuda bazı istisnalar, eklentiler ve varyasyonlar olduğunu biliyoruz. Etrafımızda gördüğümüz ve gözlemlediğimiz kalıtım örüntülerini anlayabilmek için tüm bunların değerlendirilmesi gerekir.\nTek gen içeren varyasyonlar\nMendel'in kurallarına dair bazı varyasyonlar, tek gene bağlıdır. Bunlar arasında:\nÇoklu aleller. Mendel, bezelye genlerinin yalnızca iki alelini incelemiştir ancak gerçek popülasyonlarda, belirli bir genin çoklu alelleri mevcuttur. Eksik baskınlık. İki alel, birinin fenotipi belirlemesi yerine, ikisinin de mevcut olduğu durumlarda orta bir fenotip oluşturabilirler. Eş baskınlık. İki alel, birinin fenotipi belirlemesi yerine; ikisinin de mevcut olduğu durumlarda aynı anda ifade edilir. Pleiotropi. Bazı genler, tek bir özellik yerine birden fazla özelliği etkileyebilir. Ölümcül aleller. Bazı genlerin homozigot ya da heterozigot olduklarında ölümcül olabilen alelleri bulunur. Cinsiyete bağlı olma durumu. İnsanlardaki X ve Y kromozomları gibi cinsiyet kromozomları tarafından taşınan genlerin, otozomal ya da cinsiyet harici kromozomlarına göre farklı kalıtım örüntüleri vardır.\nBu konular hakkındaki detaylı makale ve videoları görmek ister misiniz:\nÇoklu aleller, eksik baskınlık ve eş baskınlık (makale)Pleiotropi ve ölümcül aleller (makale)Cinsiyete bağlı özellikler (video)\nBirden fazla gen içeren varyasyonlar\nMendel'in kurallarının diğer varyasyonları, gen çiftleri ya da daha fazla sayıda gen arasındaki etkileşimleri ele alır. Birden fazla gen tarafından kontrol edilen birçok özellik vardır, iki gen aynı süreç üzerinde etkili olduğunda, birbirleri ile aşağıda açıklanan farklı şekillerde etkileşime girebilirler:\nTamamlayıcı genler. İki farklı genin çekinik alelleri aynı fenotipi oluşturabilir. Epistazi. Bir genin alelleri, farklı bir genin alellerini maskeleyebilir ya da gizleyebilir.\nEk olarak, bir kromozom üzerinde birbirine yakın olarak konumlanmış bazı genler genetik olarak bağlantılıdır ve serbest ya da bağımsız olarak dağılmazlar.\nPoligenik (çok genli) kalıtım ve çevresel etkiler\nBoyumuz, cilt rengimiz, göz rengimiz ve diyabet gibi bazı hastalık risklerimizgibi günlük hayatımız için önemli olan birçok özellik, birçok faktör tarafından kontrol edilir. Bu faktörler, genetik, çevresel ya da hem çevresel hem de genetik olabilir.\nPoligenik kalıtım. Bazı özellikler, poligeniktir, yani birden fazla farklı gen tarafından kontrol edilir. Poligenik kalıtımda, özellikler, keskin bir şekilde tanımlanmış kategorilere ayrılmak yerine fenotipik bir spektrum oluştururlar. Çevresel etkiler. Gerçek özelliklerin bir çoğu yalnızca genotipten değil, genotipin fenotipe nasıl dönüştüğünü etkileyen çevresel faktörlerden de etkilenir.\nGenetik geçmiş ve çevre, belirli bir genotipe sahip bireylerin hepsinin karşılık gelen fenotipi göstermediği eksik penetrans ve belirli bir genotipe sahip bireylerin, bir fenotipin zayıf ve kuvvetli versiyonlarına sahip olduğu değişken ifadeye katkıda bulunabilir.\nBu konular hakkındaki detaylı makaleleri görmek ister misiniz:\nPoligenik kalıtım ve çevresel etkiler (makale)Referanslar Bu makale CC BY-NC-SA 4, 0 lisanslıdır. Referanslar: Bergmann, D. C. (2011). Genetics lecture notes. Biosci 41, Stanford. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Mendel's experiments. In An introduction to genetic analysis (7. baskı). New York, NY: W. H. Freeman. Alıntı yapılan adres: www. ncbi. nlm. nih. gov/books/NBK22098/. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mendel and the gene idea. Campbell biology (10. baskı, sayfa 267-291). San Francisco, CA: Pearson."
    },
    {
        "url": "https://tr.khanacademy.org/science/biology/classical-genetics/variations-on-mendelian-genetics/a/polygenic-inheritance-and-environmental-effects",
        "title": "Poligenik Kalıtım ve Çevresel Etkiler",
        "contents": "Boy uzunluğu kalıtım yoluyla nasıl aktarılır?\nİnsan genetiği hakkında bir şeyler öğrenmek istiyorsanız, Mendel genetiği hakkında bilgi edinmek bazen sinir bozucu olabilir. Bir öğretmenin bir genetik probleminde örnek olarak bir insan özelliğini kullandığını sık sık duyarsınız, ancak sonra \"bu aşırı derecede basitleştirilmiş bir durum\" veya \"bundan çok daha karmaşık\" sözlerini duyabilirsiniz. Peki, göz rengi, saç ve ten rengi, boy ve hastalık riski gibi bu ilginç insan özellikleri söz konusu olduğunda neler oluyor olabilir?\nÖrnek olarak, insanların boy uzunluğunu ele alalım. Basit bir Mendel özelliğinden farklı olarak, insanların boy uzunluğu aşağıdaki özelliklere sahiptir:\nSürekli varyasyon. Mendel'in bezelye bitkilerinin aksine, insanlar sadece iki belirgin boyda yani \"uzun\" veya \"kısa\" olarak var olmazlar. Aslında, dört, sekiz veya on altı çeşit boy uzunluğu bile söz konusu değildir. Bunun yerine, insanları birçok farklı boyda görmek mümkündür ve boy uzunluğu, santimetrelik artışlarla veya kesirli santimetre değerleriyle bile değişebilir. Lise son sınıf öğrencisi bir grup erkeğin boy uzunlukları. Görselin uyarlandığı kaynak: \"Continuous variation: Quantitative traits, \" J. W. Kimball (CC BY 3, 0)Karmaşık bir kalıtım örüntüsü. Uzun boylu ebeveynlerin kısa boylu, kısa boylu ebeveynlerin uzun boylu ve farklı boylardaki iki ebeveynin orta boylu bir çocuğu olabileceğini fark etmiş olabilirsiniz. Ayrıca, annesi ve babası aynı olan kardeşlerin boy uzunlukları bile faklı olabilmektedir.\nBir veya iki geni içeren basit modeller, bu kalıtım modellerinin tümünü doğru bir şekilde tahmin edemez. Peki, bu durumda boy uzunluğu kalıtım yoluyla nasıl aktarılmaktadır?\nBoy uzunluğu ve diğer benzer özellikler sadece bir gen tarafından değil, her biri genel sonuca küçük bir katkı sağlayan birden fazla (genellikle birçok) gen tarafından kontrol edilir. Bu kalıtım örüntüsü, bazen poligenik kalıtım (poly- = çok) olarak adlandırılır. Örneğin, yakın zamanda yapılan bir araştırma, boy uzunluğundaki varyasyonla bağlantılı 400'den fazla gen olduğunu ortaya çıkardı. 2‍\nÇok sayıda gen söz konusu olduğunda, her bir genin etkisini ayırt etmek zorlaşır ve gen varyantlarının (alellerin) Mendel kurallarına göre aktarıldığını görmek daha da zorlaşır. Ek bir komplikasyon olarak, boy uzunluğu sadece genetiğe bağlı değildir: aynı zamanda çocuğun genel sağlığı ve büyürken ki beslenme biçimi gibi çevresel faktörlere de bağlıdır.\nBu makalede, boy uzunluğu gibi karmaşık özelliklerin kalıtım yoluyla nasıl aktarıldığını inceleyeceğiz. Genetik geçmiş ve çevre gibi faktörlerin, belirli bir genotip (gen varyantları veya alel grupları) tarafından üretilen fenotipi (gözlemlenebilir özellikler) nasıl etkileyebileceğini de göreceğiz.\nPoligenik kalıtım\nBoy uzunluğu, göz rengi ve saç rengi gibi insan özellikleri, her biri genel fenotipe bir miktar katkıda bulunan birçok gen tarafından kontrol edildiğinden, birbirinden az farklılıklarla birçok formda ortaya çıkarlar. Örneğin, iki ana göz rengi geni vardır, ancak bir kişinin tam göz rengini belirlemede rol oynayan en az 14 farklı gen bulunmaktadır3‍ .\nBir insan poligenik özelliğinin gerçek bir örneğini incelemek işleri karmaşıklaştıracaktır, çünkü büyük ölçüde onlarca, hatta yüzlerce farklı alel çiftini (boy uzunluğu ile ilgili 400 tane gibi! ) takip etmek zorunda kalacağız. Bununla birlikte, aynı özelliği etkilemek için alelleri \"toplanan\" birkaç genin nasıl bir fenotip spektrumu üretebileceğini görmek için buğday tanelerini içeren bir örnek kullanabiliriz1, 4‍ .\nBu örnekte, buğday tanelerinde A, B ve C diye adlandıracağımız kırmızımsı pigment yapan üç gen bulunuyor. Her biri, biri pigment yapan (büyük harfli alel) ve biri yapmayan (küçük harfli alel) iki alele sahiptir. Bu alellerin ilave etkileri vardır: aa genotipi pigmente katkıda bulunmaz, Aa genotipi bir miktar pigmente katkıda bulunur ve AA genotipi pigmente daha fazla katkıda bulunur (Aa'nın iki katı). Aynısı B ve C genleri için de geçerlidir1, 4‍ .\nW. P. Armstrong'un benzer şemasını baz alan şema5‍ .\nŞimdi, üç genin tümü için (Aa Bb Cc) heterozigot olan iki bitkinin çaprazlandığını düşünelim. Ana bitkilerin her biri, pembemsi çekirdeklere yol açan pigment yapan üç alele sahip olurlar. Bununla birlikte, yavru bitkiler hiç pigment içermeyen (aabbcc) ve beyaz tanelerden çok sayıda pigmente (AABBCC) ve koyu kırmızı tanelere kadar değişen yedi renk grubuna ayrılırdı. Bu araştırmacıların bazı buğday türlerini çaprazladıklarında karşılaştıkları durumdur1, 4‍ .\nBu örnek, sadece üç gen ile biraz farklı fenotiplerin spektrumunu nasıl elde edebileceğimizi gösterir. İlgili genlerin sayısını artırdıkça, renkte veya boy uzunluğu gibi başka bir özellikte daha da ince varyasyonlar elde edebileceğimizi hayal etmek zor değil.\nÇevresel etkiler\nİnsan fenotipleri ve diğer organizmaların fenotipleri de çevreden etkilendikleri için değişirler. Örneğin, bir kişinin zayıf veya obez olmaya genetik bir eğilimi olabilir, ancak gerçek kilosu diyet ve egzersize bağlı olacaktır (bu faktörler genellikle genlerden daha büyük bir rol oynar). Başka bir örnekte, saç renginiz genlerinize bağlı olabilir - ta ki saçınızı mora boyayana kadar!\nÇevrenin fenotipi nasıl etkileyebileceğine dair çarpıcı bir örnek olarak kalıtsal bir bozukluk olan fenilketonüriyi (PKU) ele alabiliriz6‍ . PKU geninin hastalık alelleri için homozigot olan kişilerde, amino asit fenilalanini parçalayan bir enzim aktif değildir. Bu bozukluğa sahip olan kişiler fazla fenilalaninden kurtulamadıkları için, fenilalanin seviyeleri vücutlarında hızla yükselerek toksik özellik kazanmaya başlar7‍ .\nPKU tedavi edilmediğinde, vücutta birilen fazla fenilalanin, beynin normal gelişimini engelleyerek, entelektüel engele, nöbetlere ya da duygudurum bozukluklarına sebep olabilir. PKU'ya sebep olan durum çok fazla fenilalanin birikmesi olduğu için aslında tedavisi son derece basittir: Hastalıktan etkilenen bebeklere ve çocuklara fenilalanin açısından zengin olmayan bir diyet verilmesi8‍ .\nFenilketonürisi olan kişiler bu diyeti çok genç yaşlardan itibaren sıkı bir şekilde uygularlarsa, bozukluğun semptomları çok aza inebilir hatta hiç ortaya bile çıkmayabilir. Birçok ülkede, tüm yenidoğanlar doğumdan kısa bir süre sonra yukarıdaki resimde gösterildiği gibi basit bir kan testi ile PKU ve benzeri genetik hastalıklar açısından taranır.\n_Görsel hakları: \"Phenylketonuria testing, \" Eric T. Sheler, USAF Photographic Archives (genel kullanıma açık). _\nDeğişken ifade, eksik penetrans\nAynı genotipe sahip bireylerin, tek bir gen tarafından kontrol edilen özellikler için bile farklı fenotiplere sahip olmaları mümkündür. Örneğin, bir genetik bozukluk durumunda, aynı hastalık genotipine sahip kişiler, bozukluğun daha güçlü veya daha zayıf biçimlerine sahip olabilirken, bazıları da hiçbir zaman bu bozukluğu geliştirmeyebilir.\nDeğişken ifadede, aynı genotipe sahip farklı kişilerde bir fenotip daha güçlü veya daha zayıf olabilir. Örneğin, hastalığa neden olan bir genotipe sahip bir grup insanda, bazıları hastalığın şiddetli bir formunu geliştirebilirken, diğerleri daha hafif bir forma sahip olabilirler. İfade fikri, fenotipin gücünü temsil eden yeşil gölge ile aşağıdaki şemada gösterilmektedir. Örnek Genetik bozukluk retinoblastoma, gözlerde kanserli tümörlere neden olur, ancak hastalığın şiddeti ve başlangıç hızı değişiklik gösterir. Retinoblastomalı çocukların tek gözünde veya her iki gözünde tümör gelişebilir ve tümörler doğumdan sonra daha hızlı veya daha yavaş gözle görünür hale gelebilirler9‍ .\nİllüstrasyon, Steven M. Carr'ın benzer bir çizimine göre modellenmiştir10‍ . Eksik penetransta, belirli bir genotipe sahip bireyler, genotiple ilişkili bir fenotip geliştirebilir veya geliştirmeyebilir. Örneğin, kalıtsal bir bozukluk için aynı hastalığa neden olan genotipe sahip kişiler arasında, bazıları gerçekten hiçbir zaman söz konusu bozukluğu geliştirmeyebilir. Penetrans fikri, bir fenotipin varlığını veya yokluğunu temsil eden yeşil veya beyaz renkle aşağıdaki şemada gösterilmektedir. Örnek Retinoblastoma genindeki bazı mutasyonlar yüksek penetransa sahipken, diğerleri daha düşük (eksik) penetransa sahiptir. Bu ikinci kategorideki mutasyonlar için, mutasyona sahip bazı aile üyeleri bulunması normaldir, diğerlerinde ise retinoblastoma tümörleri gelişir6, 11‍ .\nDeğişken ifade ve eksik penetransa ne sebep olur? Diğer genler ve çevresel etkiler genellikle açıklamanın bir parçasıdır. Örneğin, bir genin hastalığa neden olan alelleri, genomun başka bir yerindeki başka bir genin alelleri tarafından baskılanabilir veya bir kişinin genel sağlığı, bir hastalık fenotipinin gücünü etkileyebilir11‍ .\nAçıklama ve Kaynaklar Bu makale CC BY-NC-SA 4, 0 lisanslıdır. Alıntı yapılan çalışmalar: Kimball, J. W. (8 Mart 2011). Continuous variation: Quantitative traits. Alıntı yapılan kaynak: http: //users. rcn. com/jkimball. ma. ultranet/Biology Pages/Q/QTL. html. Wood, A. R. , Esko, T. , Yang, J. , Vedantam, S. , Pers, T. H. , Gustafsson, S. , . . . Frayling, T. M. (2014). Defining the role of common variation in the genomic and biological architecture of adult human height. Nature Genetics, 46, 1173-1186. http: //dx. doi. org/10, 1038/ng. 3097. White, D. ve Rabago-Smith, M. (2011). Genotype-phenotype associations and human eye color. Journal of Human Genetics, 56, 5-7. http: //dx. doi. org/10, 1038/jhg. 2010, 126. Department of Agronomy, Iowa State University. (2016). Inheritance of a quantitative trait. Alıntı yapılan tarih ve kaynak: 26 Temmuz 2016, https: //masters. agron. iastate. edu/classes/527/lesson07/detail/kernel Color. html. Armstrong, W. P. Continuous variation and Rh blood factor. Wayne's Word. Alıntı yapılan tarih ve kaynak: 26 Temmuz 2016, http: //waynesword. palomar. edu/lmexer5. htm. Bergmann, D. C. (2011). Variations on and complications of the basic Mendelian rules. Genetics lecture notes. Biosci41, Stanford Üniversitesi, 10. PAH. (2008). Genetics home reference. Alıntı yapılan kaynak: http: //ghr. nlm. nih. gov/gene/PAH. Phenylketonuria. (2012). Genetics home reference. Alıntı yapılan kaynak: http: //ghr. nlm. nih. gov/condition/phenylketonuria. National Cancer Institute. (14 Ağustos 2015). Retinoblastoma treatment – for health professionals. Cancer types. Alıntı yapılan kaynak: http: //www. cancer. gov/types/retinoblastoma/hp/retinoblastoma-treatment-pdq. Carr, S. M. (2014). Penetrance versus expressivity. Alıntı yapılan kaynak: https: //www. mun. ca/biology/scarr/Penetrance_vs_Expressivity. html. Kelly, Jane. (14 Eylül 2015). Retinoblastoma. OMIM. Alıntı yapılan kaynak: http: //www. omim. org/entry/180200. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Penetrance and expressivity. An introduction to genetic analysis (7. baskı). Alıntı yapılan kaynak: http: //www. ncbi. nlm. nih. gov/books/NBK22090/. Referanslar: Armstrong, W. P. Continuous variation and Rh blood factor. Wayne's Word. Alıntı yapılan tarih ve kaynak: 26 Temmuz 2016, http: //waynesword. palomar. edu/lmexer5. htm. Bergmann, D. C. (2011). Variations on and complications of the basic Mendelian rules. Genetics lecture notes. Biosci41, Stanford Üniversitesi, 8-12. Breeding for grain quality traits: The challenges of measuring phenotypes and identifying genotypes. (2015). Plant and soil sciences e Library. Alıntı yapılan adres: http: //passel. unl. edu/pages/informationmodule. php? idinformationmodule=1066416033&topicorder=12&maxto=13. Carr, S. M. (2014). Penetrance versus expressivity. Alıntı yapılan kaynak: https: //www. mun. ca/biology/scarr/Penetrance_vs_Expressivity. html. Department of Agronomy, Iowa State University. (2016). Inheritance of a quantitative trait. Alıntı yapılan tarih ve kaynak: 26 Temmuz 2016, https: //masters. agron. iastate. edu/classes/527/lesson07/detail/kernel Color. html. Duffy, D. L. , Montgomery, G. W. , Chen, W. , Zhao, Z. Z. , Le, L. , James, M. R. , . . . Sturm, R. A. (2007). A three–single-nucleotide polymorphism haplotype in intron 1 of OCA2 explains most human eye-color variation. American Journal of Human Genetics, 80(2), 241-252. http: //dx. doi. org/10, 1086/510885. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Penetrance and expressivity. In An introduction to genetic analysis (7. baskı). Alıntı yapılan adres: http: //www. ncbi. nlm. nih. gov/books/NBK22090/. Kelly, Jane. (14 Eylül 2015). Retinoblastoma. OMIM. Alıntı yapılan kaynak: http: //www. omim. org/entry/180200. Multifactorial traits: Genomics at the cellular and gene level. MI genetics resource center. Alıntı yapılan adres: https: //www. migrc. org/Teachers And Students/Multifactorial Traits. html National Cancer Institute. (14 Ağustos 2015). Retinoblastoma treatment – for health professionals. Cancer types. Alıntı yapılan kaynak: http: //www. cancer. gov/types/retinoblastoma/hp/retinoblastoma-treatment-pdq. NHS National Genetics and Genomics Education Centre. Genetic glossary. Alıntı yapılan adres: http: //www. geneticseducation. nhs. uk/genetic-glossary/221-penetrance. Penetrance. (13 Kasım 2015). Alıntı yapılan tarih ve kaynak: 22 Kasım 2015, Wikipedia: https: //en. wikipedia. org/wiki/Penetrance. PAH. (2008). Genetics home reference. Alıntı yapılan adres: http: //ghr. nlm. nih. gov/gene/PAH. Phenylketonuria. (2012). Genetics home reference. Alıntı yapılan adres: http: //ghr. nlm. nih. gov/condition/phenylketonuria. Polygenic. (18. 10. 2015). In Genetics home reference. Alıntı yapılan adres: http: //ghr. nlm. nih. gov/glossary=polygenic. Polygenic inheritance. Bio Ninja. Alıntı yapılan adres: www. vce. bioninja. com. au/aos-3-heredity/inheritance/polygenic-inheritance. html. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mendel and the gene idea. Campbell biology (10. baskı, sayfa 267-291). San Francisco, CA: Pearson. What are reduced penetrance and variable expressivity? (18 Kasım 2015). Genetics home reference. Alıntı yapılan kaynak: http: //ghr. nlm. nih. gov/handbook/inheritance/penetranceexpressivity. White, D. and Rabago-Smith, M. (2011). Genotype-phenotype associations and human eye color. Journal of Human Genetics, 56, 5-7. http: //dx. doi. org/10, 1038/jhg. 2010, 126. Wood, A. R. , Esko, T. , Yang, J. , Vedantam, S. , Pers, T. H. , Gustafsson, S. , . . . Frayling, T. M. (2014). Defining the role of common variation in the genomic and biological architecture of adult human height. Nature Genetics, 46, 1173-1186. http: //dx. doi. org/10, 1038/ng. 3097. Zeratsky, K. (06. 10. 2015). En sevdiğim gazlı içecek, fenilalanin için bir uyarı içeriyor. Fenilalanin zararlı mıdır? [cevap]. Nutrition and healthy eating. Alıntı yapılan adres: http: //www. mayoclinic. org/healthy-lifestyle/nutrition-and-healthy-eating/expert-answers/phenylalanine/faq-20058361. Zlotogora, J. (2003). Penetrance and expressivity in the molecular age. Genetics in Medicine, 5, 347-352. http: //dx. doi. org/10, 1097/01. GIM. 0000086478, 87623. 69."
    },
    {
        "url": "https://tr.khanacademy.org/science/biology/classical-genetics/sex-linkage-non-nuclear-chromosomal-mutations/a/mitochondrial-and-chloroplast-dna-inheritance",
        "title": "Mitokondri ve Kloroplast DNA'larının Kalıtımı",
        "contents": "Giriş\nSize DNA içeren organelin hangisi olduğunu sorsaydık ne cevap verirdiniz? Cevabınız eğer çekirdekse tebrikler, tam puan aldınız! Ancak çoğu hücrede çekirdeğin DNA içeren tek yapı olmadığını aklınızdan çıkarmamalısınız!\nDNA, aslında mitokondri içeren çoğu bitki ve hayvan hücresinde ve bitkilerin kloroplastlarında bulunur. Bu makalede, mitokondri ve kloroplast DNA'sının nasıl aktarıldığını işleyeceğiz.\nMitokondri ve kloroplast DNA'sı\nMitokondri ve kloroplastta bulunan DNA molekülleri sıradan bir bakterininki gibi küçük ve daireseldir. Bir kloroplast ve mitokondride genelde bir DNA'nın birçok kopyası bulunur.\nGörselin uyarlandığı kaynak: \"Mitochondrial DNA, \" NIH Talking Glossary of Genetic Terms, NHGRI (genel kullanıma açık).\nMitokondri, kloroplast ve bakteri DNA'larının benzerliği endosimbiyont teoriyi destekleyen önemli kanıtlardır. Bu teori, mitokondri ve kloroplastın uzun zaman önce, tek başına yaşayan prokaryotik hücreler olduklarını öne sürmektedir.\nÇekirdekte bulunmayan DNA nasıl aktarılır?\nMitokondri ve kloroplast DNAlarının çekirdek DNAsından farklılaştığı noktalar:\nKopya sayısının fazla olması Bir mitokondri ve kloroplast, DNAsının çok sayıda kopyasını içerir. Bir hücrenin çok sayıda mitokondri; bitki hücreleri söz konusu olduğunda ise çok sayıda kloroğplast içerdiğini söyleyebiliriz. Bunun bir sonucu olarak, bir hücrede mitokondri ve kloroplast DNAlarının binlerce kopyası bulunur. Bir organel içindeki kopyalar birbirinin aynısı mıdır? Öyle olmak zorunda değil. Mitokondrilerin birleşerek kendi aralarında gen alışverişi yaptığına dair bulgular bulunuyor, bu da bir mitokondrideki tüm DNAların birbirinin aynısı olmak zorunda olmadığı anlamına geliyor1‍ . Bitkilerde kloroplastların birleşmesi daha nadir görülen bir olay olduğundan ötürü kloroplastlar genetik açıdan homojendirler (ancak bir hücredeki farklı kloroplastlar birbirinden farklı olabilir)2‍ . Tabi aynı zamanda genetik açıdan homojen bir organeldeki DNA kopyalarının rastgele bir mutasyon sonucu farklılaşmaları da mümkündür. Rastgele dağılma. Mitokondri ve kloroplastlar (ve taşıdıkları genler) mitoz ve mayoz aracılığıyla yeni oluşan hücrelerde rastgele dağılırlar. Hücreler bölünürken, ara lamelin veya hücre plakasının zıt taraflarında bulunan organeller, farklı hücrelere dağılırlar3‍ . Tek eşli kalıtım. Çekirdekte bulunmayan DNA genelde tek eşten, bir başka deyişle ya anneden ya da babadan gelir4‍ . Örneğin insanlarda, çocuklar mitokondriyel DNAlarını babalarından değil, annelerinden alırlar.\nKloroplast kalıtımı: İlk deneyler\nYirminci yüzyılın başlarında Alman bir bitki bilimci olan Carl Correns, akşamsefası (Mirabilis jalapa) bitkileri üzerinde genetik deneyler yaptı. Çalışmaları, Correns zamanında bunun farkında olmasa da, kloroplastların bir ana hücreden döllere kalıtımsal olarak nasıl aktarıldığını göstermekteydi5‍ !\nCorrens'in deneyleri\nCorrens'in çalıştığı Mirabilis bitkilerinin üç çeşidi vardı: saf yeşil, saf beyaz ve alacalı. Alacalı bitkilerde, yeşil ve beyaz dallar bulunabilirken; yeşil veya beyaz bitkilerde alacalı dallar bulunmuyordu6‍ .\nCorrens bu renklenme özelliğinin sebebini merak etti ve farklı renkli bitkilerle birçok çaprazlama yaptı. Çalışmaları sonucunda aşağıdaki bulguları elde etti6‍ :\nYumurta veren dişi bitkinin, döldeki renklenmeden sorumlu olduğunu anladı. Dişi bitkiden gelen saf yeşil veya saf beyaz olan dallar, doğal olarak sadece saf yeşil ve saf beyaz döl oluşturuyordu. Dişi bitkinin alacalı dalları her üç çeşit dölü de verebilirken, renklenmede tahmin edilebilir bir oran bulunmuyordu.\nCorrens, yumurta hücresinin sitoplazmasındaki bir faktörün dölün renginden sorumlu olduğunu düşündü. Sitoplazmadaki kloroplastların kalıtımsal faktörleri (genleri) taşıyor olabileceğini öne süren, farklı bir Alman bitki bilimci olan Erwin Baur'du5‍ .\nBaur, alacalı bitkilerin kloroplastlarının yeşile dönmeyi mümkün kılmayan (pigment üretimini gerçekleştiremeyen) mutasyonlara uğramış olabileceğini düşündü. Bugün bu hipotezin doğru olduğunu biliyoruz!\nCorrens'in sonuçlarını açıklayalım\nKloroplast kalıtımı, alacalı bitkileri nasıl alacalı yapar? Haydi bir yumurtadan aldığı kloroplastları içeren zigotu (1 hücreli embriyo) takip edelim. Bazı kloroplastlar yeşil, bazılarıysa beyaz. Zigot, bir embriyoyu sonra da bitkiyi oluşturmak için birçok kez mitoz geçirirken kloroplastlar da her bölünme sırasında bölünür ve her bölünmede rastgele, bölünen hücrelere dağılırlar.\nGriffiths et al7‍ deki benzer bir şemayı baz alır. 7‍ .\nBir sürü hücre bölünmesinin ardından bazı hücreler tamamen normal kloroplastlara sahip olurken (yeşil dal oluşturacak), bir kısmı da tamamen fonksiyonel olmayan kloroplastlara (beyaz dal oluşturan) sahip olacak. Geriye kalanlar ise hem normal hem de fonksiyonel olmayan kloroplastlardan oluşan bir karışıma sahip olacak, bu kloroplastlar yeşil dallar oluşturacak ancak bir sonraki nesilde saf beyaz veya saf yeşil dallara sahip bitkiler olabilecek7‍ .\nPeki ya maternal kalıtım? Bitkiler döl verme yeteneğine sahip hücreleri gelişimin sonraki evrelerinde, dalların uçlarındaki hücreleri, gamet üreten hücrelere çevirerek oluşturuyorlar. Yeşil olan bir dal, yeşil kloroplast içeren yumurtayı oluşturacak ve bunun sonucunda yeşil dölleri elde edilecek. Benzer bir şekilde, sadece saf beyaz içeren bir dal, sadece beyaz kloroplast içeren yumurtayı, o da saf beyaz kloroplast içeren dölleri oluşturacak.\nEğer bir dal alacalı ise, bazıları fonksiyonel kloroplastlı, bazıları fonksiyonel olmayan kloroplastlı, bazıları da her iki tür de kloroplast içeren hücrelerin bir karışımından oluşur. Bu üç tip hücre sabit bir orana bağlı kalmaksızın yeşil, beyaz veya alacalı döl oluşturan yumurta hücrelerini oluşturabilirler6, 7‍ .\nMitokondriyel kalıtım\nMitokondriler de, kloroplastlar gibi, sadece tek bir ebevynden gelirler4‍ . İnsanlardaysa anne, zigotun veya tek hücreli embriyonun, mitokondrisinin oluşumundan, yumurtanın sitoplazması aracılığıyla, sorumludur. Spermlerde de mitokondri vardır ancak bu mitokondriler genelde zigota geçemezler. Paternal mitokondriyel kalıtımın olduğu durumlar olmuş olsa da bu olay çok nadir görülür8‍ .\nİnsanlarda mitokondrinin maternal kalıtımı\nİnsanlarda mitokondri anneden aktarıldığı için, anne tarafının soy ağacınının (bozulmayan zincirden oluşan kadın ataların soyu) oluşturulmasında kullanılır.\nMitokondrinin anneni, annenin annesini, onun annesini ve bu şekilde devam eden soyunuzu sana nasıl bağladığını anlamak için kendi mitokondrinin nereden geldiğini düşün. Sen kendininkileri annenin yumurtasından aldın. Peki ya annen kendilerinkini kimden aldı? Kendi annesinden yani senin anneannenden! 9‍ .\nBu soruyu sormaya devam edersen aile ağacından geri giderek, annenin atalarını ve mitokondriyel DNA'nın aktarımını takip edebilirsin.\n_Görsel hakları: \"Mitochondrial DNA vs. nuclear DNA, \" California Üniversitesi Paleontoloji Müzesi (CC BY-SA 3, 0). _\nYukarıdaki şekilde gösterildiği gibi, mitokondriyel DNA'nın kalıtımı çekirdek DNAsının kalıtımından farklıdır. Bir kişinin DNAsı, atalarının çekirdek DNAlarının farklı oranlardaki karışımıdır. Mitokondriyel DNA ise tek bir soyun, bozulmayan bir zincir halindeki kadın atalarından aktarılıyor9, 10‍ .\nMitokondriyel mutasyonlar ve insanlarda görülen hastalıklar\nMitokondriyel DNA'daki mutasyonlar insanlarda genetik hastalıklara yol açabilir. Mitokondriyel DNAdaki büyük silinmeler, Kearns-Sayre sendromuna sebep oluyor. Bu silinmeler mitokondrinin görevi olan enerji üretimini yapmasını engelliyor. Kearns-Sayre sendromu göz kapağı ve göz kasları dahil farklı kaslarda güçsüzlüğe, aynı zamanda göz retinasının zarar görmesine ve kalp rahatsızlığına sebep olabiliyor11, 12‍ .\nMitokondriyel DNA'daki mutasyonların sbeep olduğu genetik hastalıklar, mitokondriler anneden aktarıldığı için babadan oğula aktarılmaz. Hastalıklar, annelerden çocuklarına şu şekillerde geçebilir13‍ :\nMitokondriyel mutasyon sonucu hasta olan bir insanda normal mitokondri bulunmayabilir (ve sadece anormal, mutasyonlu olanlar var olabilir). Bu durumda hasta bir anne her zaman mutasyon geçirmiş mitokondrileri çocuklarına aktaracaktır. Mitokondriyel bir hastalık bir insanda hem anormal hem de normal mitokondrilerin varlığında oluşabilir. Bu durumda, mayoz sırasında, mutasyon geçirenler ve normal mitokondriler rastgele yumurta hücrelerine dağılabilirler. Mutant mitokondrinin çoğunlukta olduğu çocuklarda hastalık ağır seyrederken, az miktarda mutant mitokondriye sahip çocuklarda hastalık hafif seyredebilir veya hiç görülmeyebilir13‍ .\nGörselin uyarlandığı kaynak: \"Mitochondrial, \" National Institutes of Health (genel kullanıma açık).\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Mears, J. A. (2014). Mitochondrial biogenesis and quality control. M. F. Hohmann-Marriott, The structural basis of biological energy generation (sayfa 451-476). New York, NY: Springer. Lasbury, M. (13 Haziran 2012). Biological fusion energy [Web blog yazısı]. Alıntı yapılan kaynak: http: //biologicalexceptions. blogspot. com/2012/06/biological-fusion-energy. html. Birky, C. W. (2001). The inheritance of genes in mitochondria and chloroplasts: Laws, mechanisms, and models. Annu. Rev. Genet. 35, 128. Birky, C. W. (2001). The inheritance of genes in mitochondria and chloroplasts: Laws, mechanisms, and models. Annu. Rev. Genet. 35, 18. Hagemann, R. (2000). Erwin Baur or Carl Correns: Who really created the theory of plastid inheritance? The Journal of Heredity, 91(6), 435-440. Alıntı yapılan adres: http: //www. math. uci. edu/~brusso/Baur Correns[32, 33]sortof. pdf. Miko, I. (2008). Non-nuclear genes and their inheritance. Nature Education, 1(1), 135. Alıntı yapılan kaynak: http: //www. nature. com/scitable/topicpage/non-nuclear-genes-and-their-inheritance-589. Griffiths, A. J. F. , Gelbart, W. M. , Miller, J. H. ve Lewontin, R. C. (1999). Inheritance of organelle genes. Modern genetic analysis. New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21224/. Schwartz, M. ve Vissing, J. (2002). Paternal inheritance of mitochondrial DNA. New England Journal of Medicine, 347, 576-580. http: //dx. doi. org/10, 1056/NEJMoa020350. Genealogy enthusiasts mine DNA for clues to evolutionary history. (2007). Understanding evolution. Alıntı yapılan kaynak: http: //evolution. berkeley. edu/evolibrary/news/071101_genealogy. Mitochondrial Eve. (19 Aralık 2015). Alıntı yapılan tarih ve kaynak: 20 Aralık 2015, Wikipedia: https: //en. wikipedia. org/wiki/Mitochondrial_Eve. National Organization for Rare Disorders. (2013). Kearns Sayre syndrome. Rare disease information. Alıntı yapılan kaynak: https: //rarediseases. org/rare-diseases/kearns-sayre-syndrome/. Kearns-Sayre syndrome. (2011). Genetics home reference. Alıntı yapılan kaynak: http: //ghr. nlm. nih. gov/condition/kearns-sayre-syndrome. Taylor, R. W. ve Turnbull, D. M. (2005). Mitochondrial DNA mutations in human disease. Nature Reviews Genetics, 6(5), 389-402. http: //dx. doi. org/10, 1038/nrg1606. Alıntı yapılan kaynak: http: //www. ncbi. nlm. nih. gov/pmc/articles/PMC1762815/. Ek referanslar: Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). The genetic systems of mitochondria and plastids. Molecular biology of the cell (4. baskı). New York, NY: Garland Science. Alıntı yapılan adres: http: //www. ncbi. nlm. nih. gov/books/NBK21054/. Birky, C. W. (1983). Nonrandom partitioning of organelle genes. G. H. Bourne ve J. F. Danielli, Aspects of cell regulation (sayfa 84-86). New York, NY: Academic Press. Birky, C. W. (1995). Uniparental inheritance of mitochondrial and chloroplast genes: Mechanisms and evolution. PNAS, 92(25), 11331-11338. Alıntı yapılan adres: http: //www. pnas. org/content/92/25/11331. abstract. Birky, C. W. (2001). The inheritance of genes in mitochondria and chloroplasts: Laws, mechanisms, and models. Annu. Rev. Genet. 35, 125-48. Blu Wasabi. (20 Mart 2015). Why do mitochondria fuse together? Biology stack exchange. Posted to http: //biology. stackexchange. com/questions/30606/why-do-mitochondria-fuse-together. Cann, R. L. , Stoneking, M. ve Wilson, A. C. (1987). Mitochondrial DNA and human evolution. Nature, 325, 31-36. http: //dx. doi. org/10, 1038/325031a0. Alıntı yapılan kaynak: http: //www. nature. com/scitable/content/Mitochondrial-DNA-and-human-evolution-11488. Chiai, H. ve Craig, J. (2008). mt DNA and mitochondrial diseases. Nature Education, 1(1), 217. Alıntı yapılan adres: http: //www. nature. com/scitable/topicpage/mtdna-and-mitochondrial-diseases-903. Chloroplast DNA. (2 Aralık 2015). Alıntı yapılan tarih ve adres: 20 Aralık 2015, Wikipedia: https: //en. wikipedia. org/wiki/Chloroplast_DNA. Hartsock, A. (2015). Bacterial plasmids: Definition, function, & uses. Study. com. Alıntı yapılan adres: http: //study. com/academy/lesson/bacterial-plasmids-definition-function-uses. html. Jones, R. E. ve Lopez, K. H. (2014). The process of fertilization. Human reproductive biology (4. baskı, sayfa 163-169). New York, NY: Academic Press. Khrapko, K. (2008). Two ways to make a mt DNA bottleneck. Nature Genetics, 40(2), 134-135. http: //dx. doi. org/10, 1038/ng0208-134. Alıntı yapılan adres: http: //www. ncbi. nlm. nih. gov/pmc/articles/PMC3717270/. Lasbury, M. (13 Haziran 2012). Biological fusion energy [Web paylaşımı]. Alıntı yapılan adres: http: //biologicalexceptions. blogspot. com/2012/06/biological-fusion-energy. html. Miko, I. (2008). Non-nuclear genes and their inheritance. Nature Education, 1(1), 135. Alıntı yapılan adres: http: //www. nature. com/scitable/topicpage/non-nuclear-genes-and-their-inheritance-589. Mitochondrial DNA. (2014). Genetics home reference. Alıntı yapılan adres: http: //ghr. nlm. nih. gov/mitochondrial-dna. Mitochondrial Eve. (19 Aralık 2015). Alıntı yapılan tarih ve adres: 20 Aralık 2015, Wikipedia: https: //en. wikipedia. org/wiki/Mitochondrial_Eve. Paternal mt DNA transmission. (29 Ekim 2015). Alıntı yapılan tarih ve adres: 20 Aralık 2015, Wikipedia: https: //en. wikipedia. org/wiki/Paternal_mt DNA_transmission. Phillips, R. (2012). How large are chloroplasts? Physical biology of the cell. Alıntı yapılan adres: http: //www. rpgroup. caltech. edu/courses/aph161/2012/files_2012/homework/CBN-2012-Binder2. pdf. Pierce, B. A. (2009). Cytoplasmic inheritance. Transmission and population genetics (3. baskı, sayfa 117-119). New York, NY: W. H. Freeman and Company. Poznik, G. D. , Henn, B. M. , Yee, M. -C. , Sliwerska, E. , Euskirchen, G. M. , Lin, A. A. , Snyder, M. , Quintana-Murci, L. , Kidd, J. M. , Underhill, P. A. ve Bustamante, C. D. (2013). Sequencing Y chromosomes resolves discrepancy in time to common ancestor of males versus females. Science, 341, 562-565. http: //dx. doi. org/10, 1126/science. 1237619. Alıntı yapılan kaynak: http: //www. ncbi. nlm. nih. gov/pmc/articles/PMC4032117/. Purves, W. K. , Sadava, D. E. , Orians, G. H. ve Heller, H. C. (2004). Non-nuclear inheritance. Life: the science of biology (7. baskı, sayfa 209). Sunderland, MA: Sinauer Associates. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Inheritance of organelle genes. Campbell biology (10. baskı, sayfa 309). San Francisco, CA: Pearson. Tychonievich, J. (24 Temmuz 2011). Sciency answers: Variegation part 2. Stripes and splotches! [Web paylaşımı]. Alıntı yapılan adres: http: //blog. arrowheadalpines. com/2011/07/sciency-answers-variegation-part-2. html. Wallace, D. C. ve Chalkia, D. (2013). Mitochondrial DNA genetics and the heteroplasmy conundrum in evolution and disease. Cold Spring Harbor Perspectives in Biology. http: //dx. doi. org/10, 1101/cshperspect. a021220. Ymar. (19 Ağustos 2012). Does every mitochondrion in a cell contain the same DNA? Biology stack exchange. Mesajın yüklendiği adres: http: //biology. stackexchange. com/questions/3245/does-every-mitochondrion-in-a-cell-contain-the-same-dna."
    },
    {
        "url": "https://tr.khanacademy.org/science/biology/dna-as-the-genetic-material/dna-discovery-and-structure/a/classic-experiments-dna-as-the-genetic-material",
        "title": "Klasik Deneyler: Genetik Materyal Olarak DNA",
        "contents": "Giriş\nGünümüzde, DNA'nın kalıtımdaki rolünü anlamamız sayesinde adli analizler, babalık testleri ve genetik taramaları da içeren birçok pratik uygulama yapabilecek duruma geldik. Geniş kapsamlı kullanımı, DNA'nın bugün hemen hemen herkes tarafından bir ölçüde bilinmesini sağlıyor.\nÇok değil, bundan yalnızca yüz yıl önce, bilim topluluklarının en iyi eğitimli üyelerinin bile DNA'nın kalıtım materyali olduğunu bilmemeleri size şaşırtıcı gelebilir.\nBu makalede, DNA'nın genetik bilgi taşıyıcısı olarak tanımlanmasını sağlayan bazı klasik deneyleri inceleyeceğiz.\nProteinler ve DNA\nGregor Mendel'in çalışmaları; bezelye bitkilerindeki çiçek rengi gibi özelliklerin doğrudan aktarılmadığını, ancak ebeveynlerden yavrulara geçen genler tarafından belirlendiğini göstermiştir. Theodor Boveri, Walter Sutton ve Thomas Hunt Morgan gibi 20. yüzyılın başlarında çalışmalar yapan bilim insanları, Mendel'in kalıtsal faktörlerinin büyük ihtimalle kromozomlar tarafından taşındığını belirtmiştir.\nBilim insanları ilk başta, kromozomlarda DNA ile birlikte bulunan proteinlerin aradıkları genetik materyal olduğunu düşündüler. Proteinlerin çeşitli amino asit dizileri olduğu bilinirken, DNA'nın sıkıcı, kendini tekrar eden bir polimer olduğu düşünülüyordu. Sebebi ise DNA'nın o dönemdeki yanlış ancak popüler olan yapı ve bileşim modeliydi1‍ .\nBugün, DNA'nın aslında kendini tekrar etmediğini ve DNA yapısının keşfi bölümünde de işlendiği gibi, büyük miktarda bilgi taşıyabildiğini biliyoruz. Peki ama bilim insanları DNA'nın \"sıkıcı\" bir yapı değil de genetik materyal olabileceğini nasıl keşfettiler?\nFrederick Griffith: Bakteriyel dönüşüm\n1928'de, İngiliz bakteri biyoloğu Frederick Griffith, Streptococcus pneumoniae bakterisi ve fareleri kullanarak bir dizi çalışma yürüttü. Griffith genetik materyali tanımlamaya çalışmıyordu; zatürreye karşı bir aşı geliştirmeye çalışıyordu. Griffith, deneylerinde R ve S olarak bilinen iki bağlantılı bakteri suşu kullandı.\nR suşu. R bakterisi petri kabında büyürken, belirgin köşeleri olan ve kapsülsüz bir görünümü olan koloniler yani bakteri kümeleri oluşturdu. R bakterisi virülent değildi, yani farelere enjekte edildiğinde hasta olmalarına neden olmuyordu. S suşu. S bakterisi ise kapsüllü koloniler oluşturdu. Kapsüllü görünüm, bakteri tarafından üretilen polisakkarit veya şeker bazlı tabaka sebebiyle oluşmuştu. Bu kabuk, S bakterisini farenin bağışıklık sisteminden korumuş, virülent (hastalığa neden olabilen) olmalarına sebep olmuştur. Canlı S bakterisi enjekte edilen fareler zatürre olup ölmüştür.\nGriffith, deneyinin bir parçası olarak farelere yüksek ısıya maruz bırakılan ve hücreleri ölen S bakterisini enjekte etmeyi de denedi. Tahmin edebileceğiniz gibi, ısıdan ölmüş S bakterileri farelerde hastalığa sebep olmadı.\nAncak deneylerde beklenmeyen birşey oldu. Griffith, zararsız R bakterilerini zararsız ve ısıdan ölmüş S bakterileriyle karıştırdı ve bir fareye enjekte etti. Fare hem zatürre olup öldü hem de Griffith ölü fareden kan örneği aldığında, yaşayan S bakterileriyle karşılaştı.\n_Görselin uyarlandığı kaynak: \"Griffith deneyi, \" Madeleine Price Ball (CC0/genel kullanıma açık). _\nGriffith, bu deney ile R tipi bakterilerin ısıdan ölmüş S bakterilerinden \"dönüşüm prensibi\" adını verdiği bir şey aldıkları, böylece kapsüllü bir bakteriye \"dönüşüp\" virülent oldukları sonucuna vardı.\nAvery, Mc Carty ve Mac Leod: Dönüşüm prensibini tanımlama\n1944'de, üç Kanadalı ve bir Amerikalı araştırmacı Oswald Avery, Maclyn Mc Carty ve Colin Mac Leod, Griffith'in ''dönüşüm prensibini'' tanımlamak üzere işe koyuldular.\nBunu yapmak için, ısıyla öldürülmüş S hücrelerinin büyük kültürleriyle işe başladılar ve bir dizi uzun biyokimyasal basamaktan (dikkatli bir deney süreciyle) geçtiler. Diğer hücre bileşenlerini temizleyerek, ayırarak veya enzimler aracılığıyla yok ederek dönüşüm prensibini aşama aşama arındırdılar. Bu yöntem sayesinde, yüksek derecede arındırılmış dönüşüm prensibinin küçük miktarlarını elde edebildiler. Bunu da daha sonra kimliğini belirlemek üzere başka testlerde analiz ettiler2‍ .\nElde ettikleri bir dizi kanıt, Avery ve meslektaşlarına dönüşüm prensibinin DNA olabileceği fikrini verdi2‍ :\nArındırılmış madde, proteinleri saptamak için yapılan kimyasal testlerde negatif sonuç verdi, ancak DNA'yı belirlemek için yapılan testlerde güçlü bir şekilde pozitif sonuç verdi. Arındırılmış dönüşüm prensibinin element bileşimi, nitrojen ve fosfor oranı açısından DNA'ya oldukça yakındı. Proteinler ve RNA'yı parçalayan enzimlerin dönüşüm prensibine az bir etkisi oldu ancak DNA'yı ayrıştıran enzimler dönüşüm aktivitesini yok etti.\nBu sonuçların hepsi, dönüşüm prensibinin, DNA olduğuna işaret ediyordu. Ancak, Avery sonuçlarını yorumlama konusunda dikkatliydi. DNA'nın değil de, küçük miktarlarda bulunan ve kirletici olan bir maddenin asıl dönüşüm prensibi olma ihtimalinin olduğunu fark etti. 3‍ .\nBu ihtimalden dolayı DNA'nın rolü hakkındaki tartışmalar 1952'ye kadar devam etti. 1952'de Alfred Hershey ve Martha Chase, DNA'nın kesin olarak genetik materyal olduğu sonucuna varmalarını sağlayacak farklı bir yaklaşım benimsediler.\nHershey-Chase deneyleri\nHershey ve Chase, artık efsaneleşmiş deneyleri sırasında, bakteriyofaj yani bakterilere saldıran virüsler üzerine çalıştılar. Kullandıkları fajlar, protein ve DNA'dan oluşan basit parçacıklardı (dış yapılar protein, içlerinde ise DNA bulunuyordu).\nHershey ve Chase, fajın, konak bakteriyel hücrenin yüzeyine bağlandığını ve bazı maddeleri (DNA veya protein) konak hücreye enjekte ettiğini biliyordu. Bu madde konak bakteriye, çok sayıda faj yapmaya başlamasına neden olan ''talimatlar'' veriyordu- başka bir deyişle, bu fajın genetik materyaliydi. Deneyden önce, Hershey genetik materyalin protein olduğunun ortaya çıkacağını düşünmüştü4‍ .\nFajın konak bakteriye DNA mı yoksa protein mi enjekte ettiğini bulmak için Hershey ve Chase iki farklı faj grubu hazırladı. Her bir grupta faj, kendisini oluşturan makromoleküllerle (DNA ve protein) birleştirilen özel bir radyoaktif elementin varlığında üretildi.\nBir örneklem, bir radyoaktif sülfür izotopu (35S‍ ) varlığında üretildi. Sülfür birçok proteinin yapısında bulunur ancak DNA'da bulunmaz, bu yüzden bu işlemle yalnızca faj proteinleri radyoaktif olarak işaretlenebilirdi. Diğer bir örneklem olan 32P‍ ise bir fosfor izotopu varlığında üretildi. Fosfor DNA'nın yapısında bulunur, proteinlerin yapısında bulunmaz, bu yüzden yalnızca faj DNA (faj protein değil) bu işlemle radyoaktif olarak işaretlenebildi.\nHer faj grubu, farklı bakteri kültürlerine etki etmesi için kullanıldı. Meydana gelen etkiden sonra her bir kültür karıştırıcı içinde döndürüldü ve kalan faj ve faj parçaları bakteri hücresinin dış tarafından kaldırıldı. En sonunda, kültürler bakteriyi faj atıklarından ayırmak için santrifüjlenmiş yani yüksek hızda döndürülmüştü.\nSantrifüjleme, bakteri gibi daha ağır maddelerin tüpün dibine doğru hareket etmesine ve topak da denilen bir öbek oluşturmasına neden olur. Kültürlerin büyümesi için kullanılan et suyu gibi daha hafif maddeler, faj ve faj kısımları boyunca, tüpün ucuna yakın kısımlarda kalır ve süpernatan da denilen, sıvı bir katman oluşturur.\n_Görselin uyarlandığı kaynak: \"Günümüz bilgisinin tarihi dayanağı: Şekil 3, \" Open Stax College, Biology (CC BY 3, 0). _\nHershey ve Chase her iki deneylerinde de topaktaki ve süpernatantdaki radyoaktiviteyi ölçtüklerinde, topakta büyük miktarda 32P‍ gözlemlerken, neredeyse bütün 35S‍ 'lerin süpernatantda ortaya çıktığını buldular. Hershey ve Chase bu ve buna benzer deneyleri baz alarak, proteinin değil DNA'nın konak hücreye aktarıldığı ve fajın genetik materyalini oluşturduğu sonucunu çıkardılar.\nBu bütün virüsler için doğru mudur? Şart değil. Yaşayan bütün canlılar (virüsler canlı olarak sayılmaz) genetik materyal olarak DNA'ya sahiptir. Ancak bazı virüsler genetik materyal olarak ribonükleik aside veya RNA'ya sahiptirler. Virüsler bölümünden daha fazla bilgi edinebilirsiniz.\nKalan sorular\nYukarıdaki araştırmacıların çalışmaları DNA'nın genetik materyal olduğuna dair güçlü bir kanıt sağlamıştır. Ancak, görünüşte bu kadar basit olan bir molekülün karmaşık bir organizma oluşturmak için ihtiyaç duyduğu genetik bilgiyi nasıl içinde barındırdığı hala net değildi. Erwin Chargaff, James Watson, Francis Crick ve Rosalind Franklin gibi birçok bilim insanının yaptığı ek araştırmalar, DNA'nın büyük miktarda bilgiyi nasıl barındırdığını açıklayan DNA yapısının keşfiyle sonuçlanmıştır.\nAçıklama ve Kaynaklar Açıklama: Bu makalenin uyarlandığı kaynak: \"Historical basis of modern understanding, \" Open Stax College, Biology, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 53. Bu makale CC BY-NC-SA 4, 0 lisanslıdır. Alıntı yapılan çalışmalar: Aldridge, Susan. (2003). The DNA story. Royal society of chemistry. Alıntı yapılan tarih ve kaynak: 27 Temmuz 2016, http: //www. rsc. org/chemistryworld/Issues/2003/April/story. asp. Avery, O. T. , Mac Leod, C. M. ve Mc Carty, M. (1944). Studies on the chemical nature of the substance inducing transformation of Pneumococcal types. J. Exp. Med. , 79(2), 137-158. Alıntı yapılan kaynak: http: //www. ncbi. nlm. nih. gov/pmc/articles/PMC2135445/. Scarc. (7 Temmuz 2009). Oswald Avery's Pneumococcus experiments: Forerunner of the DNA story [web log post]. The Pauling blogu. Alıntı yapılan kaynak: https: //paulingblog. wordpress. com/2009/07/07/oswald-averys-pneumococcus-experiments-forerunner-of-the-dna-story/. Scarc. (18 Ağustos 2009). The Hershey-Chase blender experiments [Web paylaşımı]. The Pauling blog. Alıntı yapılan adres: https: //paulingblog. wordpress. com/2009/08/18/the-hershey-chase-blender-experiments/. Ek referanslar: A gene is made of DNA. (2011). DNA from the beginning. Alıntı yapılan adres: http: //www. dnaftb. org/17/animation. html. Aldridge, Susan. (2003). The DNA story. Royal society of chemistry. Alıntı yapılan tarih ve kaynak: 27 Temmuz 2016, http: //www. rsc. org/chemistryworld/Issues/2003/April/story. asp. Avery, O. T. , Mac Leod, C. M. ve Mc Carty, M. (1944). Studies on the chemical nature of the substance inducing transformation of Pneumococcal types. J. Exp. Med. , 79(2), 137-158. Alıntı yapılan adres: http: //www. ncbi. nlm. nih. gov/pmc/articles/PMC2135445/. Brown, T. A. (2002). The human genome. Genomes (2. baskı). Oxford, UK: Wiley-Liss. Alıntı yapılan adres: http: //www. ncbi. nlm. nih. gov/books/NBK21134/. Griffiths, A. J. F. , Miller, J. H. , Suzuki, D. T. ve meslekdaşları. (2000). DNA: the genetic material. An introduction to genetic analysis (7. baskı). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22104/. National Human Genome Research Institute. (23 Nisan 2013). 1944: DNA is \"transforming principle. \" Online education kit: 1940's. Alıntı yapılan adres: http: //www. genome. gov/25520250. O'Connor, C. (2008). Isolating hereditary material: Frederick Griffight, Oswald Avery, Alfred Hershey ve Martha Chase. Nature Education, 1(1), 105. Alıntı yapılan adres: http: //www. nature. com/scitable/topicpage/isolating-hereditary-material-frederick-griffith-oswald-avery-336#. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). DNA is the genetic material. Campbell biology (10. baskı, sayfa 313-315). San Francisco, CA: Pearson. Scarc. (7 Temmuz 2009). Oswald Avery's Pneumococcus experiments: Forerunner of the DNA story [Web paylaşımı]. The Pauling blog. Alıntı yapılan adres: https: //paulingblog. wordpress. com/2009/07/07/oswald-averys-pneumococcus-experiments-forerunner-of-the-dna-story/. Scarc. (18 Ağustos 2009). The Hershey-Chase blender experiments [Web paylaşımı]. The Pauling blog. Alıntı yapılan adres: https: //paulingblog. wordpress. com/2009/08/18/the-hershey-chase-blender-experiments/."
    },
    {
        "url": "https://tr.khanacademy.org/science/biology/dna-as-the-genetic-material/dna-replication/a/mode-of-dna-replication-meselson-stahl-experiment",
        "title": "DNA Replikasyonu Yöntemi: Meselson-Stahl Deneyi",
        "contents": "Önemli noktalar:\nDNA replikasyonu yapan organizmaların bunu nasıl gerçekleştirdiklerini konu alan üç model bulunuyordu: yarı korunumlu, korunumlu ve parçalı (dispersif). DNA'nın yapısına göre en muhtemel olan model, DNA'nın her bir ipliğinin yeni tamamlayan bir iplik oluşturmak üzere şablon olarak kullanıldığı yarı korunumlu modeldir. Bu modeller Meselson ve Stahl tarafından azotun izotopları ile bakteri DNA'sını etiketleyip nesiller boyu takip ederek test edildi. Etiketledikleri DNA'lardan elde ettikleri veriler sonucunda Meselson ve Stahl DNA'nın yarı korunumlu eşlendiğini doğruladı.\nDNA replikasyon mekanizması\nŞimdi, DNA'nın sarmal yapısının keşfinin hemen ardından 1953'te yaşadığınızı hayal edin1‍ . Sizin ve bilim insanlarının akıllarını kurcalayan ne gibi sorular olabilir?\nDNA replikasyonu ile alakalı ortada büyük bir soru vardı. DNA'nın sarmal yapısı replikasyon işleminin nasıl gerçekleştiğine dair küçük bir ipucuydu1, 2‍ . Sarmal yapının iki iplik halinde ayrılması ve ayrılan ipliklerin yeni, tamamlayan bir iplik yapılması için şablon olarak kullanılması muhtemel gözüküyordu.\nPeki bu doğru muydu? Spoiler uyarısı: Cevap evet! Bu makalede bazen \"biyolojinin en güzel deneyi\" de denen, DNA replikasyonunun basit mekanizması olan yarı korunumlu replikasyonu yani bir yeni bir eski iplik içeren DNA molekülü oluşmasını anlatan meşhur deneye göz atacağız3‍ .\nDNA replikasyonunun üç modeli\nBilim insanları, DNA'nın yapısının keşfinin ardından DNA replikasyonu için üç basit model öne sürdüler. Bu modeller aşağıdaki çizimde gösterilmiştir.\n_Görselin uyarlandığı kaynak: \"Basics of DNA replication: Figure 1, \" Open Stax College, Biology (CC BY 3, 0). _\nYarı korunumlu replikasyon. Bu modelde DNA'nın iki ipliği birbirinden ayrılır ve ayrılan eski iplikler yeni DNA'nın oluşumu sırasında şablon görevi görür. Bunun sonucu olarak bir ipliği eski, bir ipliği yeni olan iki DNA molekülü oluşur. Korunumlu replikasyon. Bu modelde, DNA replikasyonu sonucu, ortaya biri orijinal DNA'ya ait iki iplik içeren (orijinal DNA molekülü ile birebir aynı) ve diğeri orijinal DNA ile birebir aynı dizilime sahip iki yeni üretilmiş iplik içeren iki molekül oluşur. Parçalı replikasyon. Parçalı (dispersif) modelde, DNA replikasyonu sonucu ortaya yeni ve eski DNA'nın karışımı ya da melezi olan iki DNA molekülü çıkar. Bu modelde her bir iplik yeni ve eski DNA'nın parçalarını taşır.\nZamanında bir çok biyolog tercihini yarı korunumlu modelden yana kullanırdı. Bu model DNA'nın birbiriyle eşleşen ve birbirini tamamlayan (T'lerin karşısına A, G'lerin karşısına C gelmesi gibi) sarmal yapısı göz önüne alındığında daha muhtemeldi2, 4‍ . Bu ilişki, yeni bir DNA molekülü üretimi sırasında bir ipliğin başka bir iplik için şablon olarak kullanılması fikrinin ortaya çıkmasını kolaylaştırdı.\nAncak biyolojide olması muhtemel olan çözümün her zaman doğru olmadığı bir çok örnek var. (Genetik materyal olarak proteinlerin incelendiğini hatırlayan var mı? ) Bu örneklerden dolayı, hücrelerin DNA replikasyonu sırasında hangi modeli kullandığı deneylerle tespit edilmeliydi.\nMeselson ve Stahl bulmacayı çözdüler\nMatt Meseldon ve Franklin Stahl, Watson ve Crick DNA'nın yapısı ile ilgili makalelerini yayınladıktan bir yıl sonra 1954 yazında tanıştı. Bu iki araştırmacının araştırma alanları farklı olsa da DNA replikasyonu mekanizmasının gizemini çözme istediğiyle birlikte çalışmaya başladılar 5‍ .\nMeselson-Stahl deneyi\nMeselson ve Stahl, DNA replikasyonu üzerine yaptıkları meşhur deneyi E. coli bakterisini model sistem olarak kullanarak yürüttüler.\nDeneye E. coli bakterisini, azotun ağır bir izotopu olan 15N‍ içeren bir deney ortamında çoğaltarak başladılar. (İzotop bir elementin diğer versiyonlarından çekirdeğindeki nötron sayısıyla ayrılan bir versiyonudur. ) Ağır azot 15N‍ içeren ortamda çoğalan bakteriler çoğalırken ortamdaki azotu kullanarak DNA gibi biyolojik maddeleri sentezlediler.\n15N‍ içeren ortamda bir kaç nesil çoğaldıktan sonra bakterilerin azotlu bazları, ortamda bulunan ağır 15N‍ ile işaretlenmiş oldu. Sonrasında bakteriler ağır azot içeren ortamdan alınıp hafif azot 14N‍ içeren ortama alındılar ve bir kaç nesil çoğalması için bu ortamda bırakıldılar. Bu değişimden sonra sentezlenen DNA'da yalnızca 14N‍ bulunmalıydı çünkü DNA sentezinde kullanılmak üzere ortamda yalnızca hafif azot bulunmaktaydı.\nMeselson ve Stahl E. coli hücrelerinin ne sıklıkla bölündüğünü biliyordu, böylece bakteri her çoğaldığında her nesilden biraz örnek alıp DNA'sını elde edip saflaştırdılar. Sonrasında elde ettikleri DNA'nın yoğunluğunu (dolaylı yoldan içindeki 14N‍ ve 15N‍ miktarını) yoğunluk gradyanlı santrifüj kullanarak ölçtüler.\nBu yöntem DNA molekülü gibi molekülleri yüksek hızda döndürerek bantlara ayırır. Sezyum klorür gibi başka moleküllerin varlığında moleküllerin yoğunluğa göre sıralandığı bir gradyan oluşur. Yoğunluk gradyanı 15N‍ ve 14N‍ 'le işaretlenmiş DNA arasındaki gibi küçük farkların da tespit edilmesini sağlar.\n_Görselin uyarlandığı kaynak: \"Meselson-Stahl experiment diagram en, \" Mariana Ruiz Villareal (genel kullanıma açık). _\nDeneyin sonuçları\nİlk dört E. coli neslinden elde edilen DNA'lar incelendiğinde aşağıdaki şekilde gösterilen bantlar elde edildi:\n_Görselin uyarlandığı kaynak: \"Basics of DNA replication: Figure 2, \" Open Stax College, Biology (CC BY 3, 0). Orijinal sanat eseri: \"Meselson-Stahl experiment diagram en, \" Mariana Ruiz Villareal (genel kullanıma açık). _\nBu sonuç Meselson ve Stahl'a ne anlatıyordu? Haydi önemli bilgiye sahip bu ilk bir kaç nesli biraz daha yakından inceleyelim.\nNesil 0\nDeneyin başındaki hücrelerden izole edilen DNA (\"0. nesil\", 14N‍ ortamına geçilmeden hemen önce) santrifüj edildikten sonra tek bir bant oluşturdu. Bu sonuç beklenildiği gibiydi çünkü o sırada DNA yalnızca ağır 15N‍ azot içermekteydi.\nNesil 1\nBir nesil çoğaldıktan (bir kere replikasyon geçirdikten) sonra izole edilen DNA da santrifüj edildiğinde tek bir bant oluşturdu. Ancak bu bant bir öncekinden daha yukarıda bulunuyordu. Bant, konum olarak, ağır 15N‍ içeren DNA ile hafif 14N‍ içeren DNA arasındaydı.\nBu ortada oluşan bant, Meselson ve Stahl'a ilk tur replikasyon sonucu oluşan hücrelerin DNA'sının ağır ve hafif azot içeren DNA'nın bir melezi olduğunu işaret etti. Bu çıkan sonuç, parçalı ve yarı korunumlu modele uyarken korunumlu modele uymuyordu.\nKorunumlu modele göre bu nesilde iki ayrı bant ortaya çıkmalıydı (ağır orijinal molekül ve yeni oluşan hafif moleküle ait iki ayrı bant. ).\nNesil 2\nİkinci nesilden elde edilen bilgiler Meselson ve Stahl'ın kalan modellerden (yarı korunumlu ve parçalı) hangisinin doğru olduğunu belirlemesine yardımcı oldu.\nİkinci nesil DNA santifüjlendiğinde, iki bant oluştu. Bu bantların birincisi, ilk nesilde elde edilen ve ortada bulunan bantla aynı konumda, diğeri ise daha yüksekte yer alıyordu (ve yalnızca 14N‍ ile işaretlenmiş olarak görünüyordu).\nBu sonuç, Meselson ve Stahl'ın, DNA replikasyonunun yarı korunumlu bir mekanizması olduğu sonucuna ulaşmalarını sağladı. İki ayrı bandın sahip olduğu örüntü; birinin hibrit molekülün konumunda, diğerinin ise daha hafif bir molekülün konumunda bulunması, aynen aşağıdaki şemada da gösterildiği gibi yarı korunumlu replikasyondan beklenen bir sonuçtu. Buna karşın, parçalı (dispersif) replikasyonda, her bir molekülün eski ve yeni DNA parçalarına sahip olması gerektiğinden, \"tamamen hafif\" bir molekül elde edilmesi olanaksızdır.\n3. ve 4. nesiller\nYarı korunumlu modelde, beklenen sonuç, ikinci nesile ait melez DNA'ların her birinin, üçüncü nesilde melez bir moleküle ve hafif bir molekül vermesi; hafif DNA'ların her birinin ise yalnızca hafif moleküller vermesidir.\nBunun sonucunda, üçüncü ve dördüncü nesilde, toplam DNA'nın daha küçük bir oranını temsil ettiği için melez bandın progresif olarak soluklaşmasını, hafif bandın ise daha büyük bir oranı temsil ettiği için progresif olarak güçlenmesini bekleriz.\nBu şekilde de görebileceğimiz üzere, Meselson ve Stahl da sonuçlarında buna benzeyen bir örüntü olduğunu görüp, DNA replikasyonunun yarı korunumlu olduğu sonucuna ulaştılar.\nParçalı model doğru olsaydı ne olurdu? Parçalı model, replike DNA moleküllerinin her birinin, bir önceki nesildeki parental DNA ile replikasyon sırasında yeni sentezlenmiş yavru DNA'nın parçalarını içermesi gerektiğini ileri sürer. Mekanik olarak düşünecek olursak, bu, DNA'nın replikasyon sırasında parçalanması, birbirine karışması ve sarmal yapı oluşturacak şekilde yeniden birleştirilmesi olarak yorumlanabilir. Buna bağlı olarak, parçalı modele dayalı replikasyonun her bir turundan sonra, hem ağır hem de hafif bölgeleri olarak mozaik moleküller elde edilir. Mozaik DNA, her bir replikasyondan sonra giderek artan 14N‍ oranına sahip olacağından, DNA'nın yoğunluğu zaman içerisinde azalacak ve bu da her bir nesilde tüpün daha da üst kısımlarında konumlanan bir bant (soluk/silik bir bant ya da bir iz) ile sonuçlanacak. Korunumlu model doğru olsaydı ne olurdu? Korunumlu modelde, tek bir \"ağır\" (15N‍ ) DNA molekülü ile başladığımızda, bir replikasyon raundundan sonra, orijinal ağır DNA molekülüne, yeni ve daha hafif bir molekül eşlik ededi. Peki bu DNA'ların ikinci bir replikasyon raundu geçirmeleri sonucunda ne görürdük? Bir ağır DNA molekülü ve üç hafif DNA molekülü. Devam edersek, üçüncü raunddan sonra da, bir ağır ve yedi hafif molekül elde ederiz. Bu örüntüye göre, korunumlu modelde, ağır DNA hiçbir zaman tamamen ortadan kalkmaz ancak hafif DNA'nın yeni sentezlenmiş molekülleri sayıca her zaman üstün olacaktır. Korunumlu replikasyonun hiçbir zaman, diğer iki modelde görülen melez moleküllerle sonuçlanmayacağını da fark etmiş olabilirsiniz. Bu ayrım, Meselson ve Stahl'ın tek bir nesli inceledikten sonra, korunumlu modeli eleyebilmesini sağlamıştır.\nSonuç\nMeselson ve Stahl tarafından yapılan deney sonucunda, DNA replikasyon mekanizmasının yarı korunumlu olduğu yani DNA molekülündeki her bir ipliğin, yeni ve tamamlayıcı bir ipliğin sentezinde şablon olarak kullanıldığı ortaya çıktı.\nMeselson ve Stahl deneylerinde E. coli bakterisini kullanmış olsalar da, bugün, yarı korunumlu replikasyon mekanizmasının, Dünya'da yaşayan tüm organizmalarca paylaşılan replikasyon mekanizması olduğunu biliyoruz. Hatta siz bunu okurken, hücrelerinizin bazıları yarı korunumlu olarak DNAlarının replikasyonunu gerçekleştirmekteler!\nAçıklama ve Kaynaklar Açıklama: Bu makalenin uyarlandığı kaynak: \"Basics of DNA replication, \" Open Stax College, Biology, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 53. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Watson, J. D. ve Crick, F. H. C. (1953). A structure for deoxyribose nucleic acid. Nature, 171(4356), 737-738. Alıntı yapılan kaynak: http: //www. nature. com/nature/dna50/watsoncrick. pdf. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The basic principle: Base pairing to a template strand. Campbell biology (10. baskı). San Francisco, CA: Pearson, 318-319. American Institute of Biological Sciences. (2003). Biology's most beautiful. http: //www. aibs. org/about-aibs/030712_take_the_bioscience_challenge. html. Watson, J. D. ve Crick, F. H. C. (1953). Genetical implications of the structure of deoxyribonucleic acid. Nature, 171, 740-741. Davis, T. H. (2004). Meselson and Stahl: The art of DNA replication. PNAS, 101(52), 17895-17896. http: //dx. doi. org/10, 1073/pnas. 0407540101. Referanslar: Carr, S. M. (2015). Preparative density-gradient ultracentrifugation of DNA. Alıntı yapılan kaynak: https: //www. mun. ca/biology/scarr/Cs Cl_density-gradient_centrifugation. html. Davis, T. H. (2004). Meselson ve Stahl: The art of DNA replication. PNAS, 101(52), 17895-17896. http: //dx. doi. org/10, 1073/pnas. 0407540101. Hanawalt, P. C. (2004). Density matters: The semiconservative replication of DNA. PNAS, 101(52), 17889-17894. http: //dx. doi. org/10, 1073/pnas. 0407539101. Meselson, M. ve Stahl, F. W. (1958). The replication of DNA Escherichia coli. PNAS, 44(7), 671-682. Alıntı yapılan adres: http: //www. ncbi. nlm. nih. gov/pmc/articles/PMC528642/pdf/pnas00686-0041. pdf. Noles, S. R. (2008). Traditional methods for Cs Cl isolation of plasmid DNA by ultracentrifugation. Thermo scientific. Alıntı yapılan adres: https: //static. thermoscientific. com/images/D17309~. pdf. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The basic principle: Base pairing to a template strand. Campbell biology (10. baskı, sayfa 318-320). San Francisco, CA: Pearson. Semi-conservative replication. DNA learning center. Alıntı yapılan tarih ve kaynak: 27 Temmuz 2016, https: //www. dnalc. org/view/15879-Semi-conservative-replication. html."
    },
    {
        "url": "https://tr.khanacademy.org/science/biology/gene-expression-central-dogma/central-dogma-transcription/a/intro-to-gene-expression-central-dogma",
        "title": "Gen İfadesine Giriş (Merkezi Dogma)",
        "contents": "Genel bakış: Gen ifadesi\nDNA dünya üzerindeki tüm organizmaların genetik materyalidir. DNA ebeveynlerden çocuklara geçtiği zaman çocukların karakteristik özelliklerini (göz rengi veya saç rengi gibi) belirleyebilir. Ancak DNA molekülünün dizilimi, insan veya diğer organizmaların özelliklerini nasıl etkiler? Örneğin Mendel'in bezelye bitkilerinin DNA'sındaki nükleotidlerin (A, T, C ve G) dizilimleri, çiçeklerinin renklerini nasıl belirlemiş olabilir?\nGenler, proteinler gibi fonksiyonel ürünleri belirler\nBir DNA molekülü, nükleotidlerden oluşan uzun ve sıkıcı bir zincir değildir. Gen adı verilen fonksiyonel birimlere ayrılmıştır. Her bir gen, hücrede bir görevin yerine getirilmesinden sorumlu fonksiyonel bir ürün için talimatlar içerir. Bu fonksiyonel birim çoğu durumda bir gen ya da proteindir. Örneğin Mendel'in çiçek rengi geni, çiçeğin taç yapraklarında renkli pigmentler oluşturan bir proteinin talimatlarını içerir.\nGörselin uyarlandığı kaynak: Hellens ve çalışma arkadaşlarının benzer bir şeması 1‍ ve Reece ve çalışma arkadaşlarının benzer bir şeması2‍ .\nBilinen bir çok genin fonksiyonel ürünleri proteinlerdir veya daha doğrusu polipeptitlerdir. Polipeptit bir aminoasit zinciri için kullanılan isimlerden bir diğeridir. Çoğu protein tek bir polipeptitten oluşurken bazıları birçok polipeptitten oluşur. Polipeptitleri belirleyen genlere protein kodlayıcı genler adı verilir.\nBütün genler proteinleri belirlemez. Aksine bazıları translasyonda rol oynayan transfer RNAlar ve ribozomal RNAlar gibi fonksiyonel RNA moleküllerin sentezlenmesi için gerekli talimatları içerirler. Protein kodlayan RNA genleri hakkında daha fazla bilgi edinmek ister misiniz? Yukarıda da bahsettiğimiz üzere, bir organizmanın DNA'sını gen adını verdiğimiz fonksiyonel birimler olarak düşünmek mümkündür. Her bir gen, belirli bir DNA dizilimine sahiptir ve bu dizilim, hücrenin ihtiyacı olan ürünün sentezlenmesi için talimatlar içerir. Söz konusu ürünlerin bazıları polipeptitken, diğerleri fonksiyonel RNA'lardır. _Görselin uyarlandığı kaynak: \"Enzimlerle moleküler biyokimyanın merkezi dogması, \" Daniel Horspool (CC BY-SA 3, 0). Uyarlanmış görsel CC BY-SA 3, 0 lisanslıdır. _ Genlerin polipeptitleri kodladıkları fikri uzun zaman öncesine dayanıyor: fikri, (Beadle ve Tatum)'un 1940'larda yaptıkları deneylere dayandırmak mümkündür. Genlerin, fonksiyonel RNA'lar kodladığı fikri ise nispeten yeni bir fikir olarak kabul edilebilir. Transfer RNA ya da ribozomal RNA gibi bazı fonksiyonel RNA tipleri, çok uzun zamandır biliniyor. Bilim insanları çok yakın zamanda, protein olmayan ürünleri kodlayan ve diğer genlerin ifadesini değiştirebilen düzenleyici RNA'lar kodlayan genler olduğunu keşfettiler. Bu RNA'ların görevlerini nasıl yerine getirdikleri ise aktif bir araştırma alanı.\nBir genin DNA dizilimi, bir proteini nasıl belirler?\nBirçok gen, polipeptit sentezi için talimatlar içerir. DNA bir polipeptit sentezini nasıl yönetmektedir? Bu, transkripsiyon ve translasyon adı verilen iki önemli süreç sayesinde gerçekleşir.\nTranskripsiyonda, bir genin DNA dizilimi, bir RNA molekülü sentezi için kopyalanır. Bu adımın transkripsiyon olarak adlandırılmasının sebebi, DNA diziliminin benzer bir RNA \"alfabesi\" ile yeniden yazılmasından ibaret olmasıdır. Ökayotlarda, RNA molekülünün, olgun bir mesajcı RNAya (m RNA) dönüşmesi için bazı işlemlerden geçmesi gerekmektedir. Translasyonda, m RNA dizilimi, polipeptidin amino asit diziliminin tayin edilmesi için çözümlenir. Translasyon ismi, m RNA diziliminin nükleotid diziliminin, tamamen farklı bir \"dil\" olarak kabul edilebilecek amino asit dizilimine çevrilmesi gerektiği için kullanılır.\nBu da, protein kodlayan bir genin ifadesi sırasındaki bilgi askışının yönü DNA →‍ RNA →‍ proteindir. Bilginin belirli bir yönde akıyor olması, moleküler biyolojinin merkezi dogması olarak da bilinir. Protein kodlamayan genlerin (bir başka deyişle, fonksiyonel RNA'ları kodlayan genler), RNA üretimi için transkripsiyonları gerçekleşir ancak bu RNA'ların bir polipeptide translasyonları gerçekleşmez. Genin tipi ne olursa olsun, DNA'dan fonksiyonel bir ürün elde edilen bu süreç, gen ifadesi olarak adlandırılır.\nProtein kodlayan genlerin ifadesi neden iki adımda gerçekleşir? Gen ifadesinde neden bir transkripsiyon adımı olduğunu merak ediyor olabilirsiniz. Bir DNA diziliminin neden doğrudan bir polipeptidin amino asit dizilimine translasyonu gerçekleşmez? Bu harika bi soru ve buna verilecek önemli bir cevabımız maalesef yok. Bunun kısmen, gen ifadesi sisteminin evrimi ile ilgili olduğunu düşünüyoruz. Ayrıca transkripsiyonun \"nedeni\"nden bahsederken spekülasyonun ötesine de geçemiyoruz. Bir başka gezegende yaşam bulunursa, bu yaşam formunun genlerini transkripsiyon içermeyen bir süreç ile ifade ediyor olması mümkün olabilir. Anca bilinen organizmalarda, transkripsiyon, gen ifadesinin önemli bir parçasıdır. Hücreler, DNA dizilimini doğrudan okumanın bir yoluna sahip olsalar ve bunu protein sentezlemek için kullanıyor olsalar bile, hala transkripsiyonun gerekli olmasını sağlayan birkaç sebepten bahsetmek mümkün olabilir: Bu sebeplerden biri, basitçe konumla alakalıdır. Ökaryot hücrelerde DNA, çekirdek içinde, protein sentezinde görev alan moleküler makineler olan ribozomlar ise sitozolde yer alırlar. Bu sebeple, DNA'dan aldığı bilgiyi, çekirdek dışına çıkarıp ribozomlara ulaştıracak bir \"mesajcıya\" ihtiyaç duyulur. Mesajcı RNA'lar (m RNA) bu görevi üstlenirler. Transkripsiyon, hücrelerin ne kadar polipeptit üretildiğini düzenleyebileceği önemli bir kontrol noktası olarak görev alır. Gen ifadesinin diğer evreleri düzenlebiliyor olsa da, transkripsiyonun kontrolü, gen düzenlenmesinin en yaygın formudur. Transkripsiyon adımı bir şekilde ortadan kaldırılsa, hücreler, hangi polipeptidin ne zaman üretileceği üzerindeki kontrollerinin büyük bir kısmını kaybederler.\nTranskripsiyonda, bir geni meydana getiren ve kodlamayan iplik olarak adlandırılan DNA, RNA polimeraz enziminin aracılığı ile tamamlayıcı bir RNA ipliğinin sentezinde şablon olarak kullanılır. Bu RNA ipliği birincil transkript olarak adlandırılır.\nBirincil transkript, DNA'nın transkripsiyonu yapılmamış ipliği ile aynı bilgiyi içerir ve zaman zaman da kodlayıcı iplik olarak adlandırılır. Yine de, birincil transkript ve DNA'nın kodlayan ipliği, DNA ve RNA arasındaki biyokimyasal farklar sebebiyle birebir aynı değildir. Bu farklardan önemli biri, RNA molekülünün timin (T) bazını içermemesidir. RNA, bunun yerine timine benzer ancak adı urasil (U) olan bir baz içerir. Timin gibi, urasil de adenin ile eşleşir.\nDNA ve RNA arasındaki diğer farklarŞekerlerin cinsi. RNA nükleotidlerindeki şeker, ribozken; DNA'da bulunan şeker deoksiribozdur. Bu şekerler birbirlerine çok benzerler ancak riboz, deoksirobozda olmayan bir hidroksil (−OH‍ ) grubu içermektedir. Cyber Bridge'deki görseli baz alan bir görsel3‍ . İplik sayısı. Transkripsiyon sonucu tek iplikli bir RNA molekülü elde edilirken, başlangıçta kullanılan DNA molekülü çift iplikli bir yapıya sahiptir. RNA transkriptleri iki ayrı iplikten meydana gelmemiş olsa da, RNA zaman zaman kendi üzeribne kıvrılarak iki iplikli bölgeler ve karmaşık 3 boyutlu yapılar oluşturabiliyor. Transfer RNA (t RNA) ve protein translasyonunu işlediğimizde, RNA katlanmasına dair örnekler göreceğiz. Ek olarak, bazı virüslerin de çift iplikli RNA'dan oluşan genomları bulunmaktadır. DNA ve RNA ile ilgili daha fazla bilgi edinmek için nükleik asitler makalesine göz atabilirsiniz.\nTranskripsiyon ve RNA işlenmesi: Ökaryotlar ve bakteriler\nBakterilerde, birincil RNA transkripti, doğrudan mesajcı RNA ya da m RNA olarak görev alır. Mesajcı RNAlar, DNA ve ribozomlar arasında mesajcı görevi üstlendikleri için bu ismi taşırlar. Ribozomlar, proteinlerin sentezlendiği, sitozolde bulunan RNA ve protein yapılarıdır.\nİnsanlar gibi ökaryot olan organizmalarda, birincil transkript, olgun bir m RNA olabilmek için bazı ilave işlemlerden geçer. Bu işlemler sırasında, RNA'nın uçlarına capler eklenir ve bazı kısımları splicing adı verilen bir süreçle özenli bir şekilde çıkarılır. Bu adımlar, bakterilerde gerçekleşmez.\nProkaryot ve ökaryotlarda, transkripsiyonun yapıldığı yer de farklıdır. Ökaryotik transkripsiyon DNA'nın saklandığı çekirdekte gerçekleşirken, protein sentezi sitozolde gerçekleşir. Bu sebeple, ökaryotik m RNA'nın, polipeptide translasyonu gerçekleşmeden çekirdek dışına çıkarılması gerekir. Diğer yandan, prokaryot hücrelerde çekirdek bulunmadığı için hem translasyon hem de transkripsiyon sitozolde gerçekleşir.\nTranskripsiyondan sonra ve ökaryotlardaki bazı işlemlerden sonra, bir m RNA molekülü protein sentezini yönlendirecek duruma gelir. m RNA'daki bilginin bir polipeptit sentezi için kullanılması translasyon olarak adlandırılır.\nGenetik kod\nTranslasyon sırasında, m RNA'nın nükleotid diziliminin, polipeptidin amino asit dizilimine translasyonu gerçekleştirilir. Daha da net olmak gerekirse, m RNA'nın nükleotidleri, kodon adı verilen üçlü gruplar halinde okunur. Amino asitleri belirleyen 61‍ tane kodon bulunmaktadır. Kodonlardan biri, translasyonun nerede başlayacağını belirleyen \"başla\" kodonudur. Başla kodonu, metionin amino asidini belirlediği için polipeptitlerin hepsi bu amino asitle başlamaktadır. Diğer üç \"stop\" (dur) kodonu da polipeptidin sonunu belirler. Kodonlar ve amino asitler arasındaki bu ilişkiler genetik kod olarak adlandırılır. Genetik kod tablosu_Görsel hakları: \"Genetik kod, \" Open Stax College, Biology (CC BY 3, 0). _\nTranslasyonun aşamaları\nTranslasyon ribozom adı verilen yapılar içinde gerçekleşir. Ribozomlar, görevleri polipeptit sentezi olan moleküler makinelerdir. Bir ribozom, bir m RNA'ya tutunup, \"başla\" kodonunu bulduğunda, m RNA üzerinde hızlıca, her seferinde bir kodon olacak şekilde hareket eder. Hareket ettikçe, m RNA'daki kodonlara tam olarak karşılık gelecek bir amino asit zincirini oluşturacak.\nRibozom, her bir kodona karşılık gelen amino asidin hangisi olduğunu \"nereden\" bilir? Aslına bakılırsa, bu eşleştirme, ribozom tarafından değil, transfer RNA (t RNA) adı verilen özelleşmiş RNA moleküllerinden oluşan bir grup tarafından yapılır. Her t RNA'nın bir ucunda açıkta duran üç nükleotid bulunur ve bu nükleotidler, bir ya da birkaç belirli kodonu tanıyabilir. Diğer yandan, t RNA, bu kodonlara karşılık gelen amino asidi taşırlar.\nHücre içinde serbest halde bulunan birçok t RNA bulunur ancak yalnızca okunan kodonla eşleşen t RNA amino asit kargosunu bağlayabilmektedir. t RNA, ribozomda karşılık gelen kodonuyla bağlandığında, amino asidi polipeptit zincirinin ucuna eklenir.\nRibozom, m RNA üzerinde her defasında bir kodon okunacak şekilde ilerlerken, bu süreç birçok defa tekrarlanır. Bunun sonucunda, m RNA'da bulunan kodon dizilimiyle eşleşen bir amino asit dizilimiyle, bir amino asit zinciri adım adım sentezlenir. Translasyon ribozom stop kodonuna ulaşarak polipeptidi bıraktığında sonlanır.\nSonra ne olur?\nPolipeptit bittiğinde, işlenebilir, değişikliğe uğratılabilir, diğer polipeptitlerle birleşebilir ya da hücre içi ya da dışındaki belirli destinasyonlara gönderilebilir. Sonuç olarak, bir sinyal molekülü, bir yapısal element ya da bir enzim olarak hücrenin ya da organizmanın ihtiyacı olan belirli bir işi yerine getirir.\nÖzet:\nDNA, gen adı verilen ve polipeptitleri (protein ya da protein alt birimleri) ya da t RNA ya da r RNA gibi fonksiyonel RNA'ları belirleyen fonksiyonel birimlere bölünmüştür. Bir genden gelen bilgi, gen ifadesi olarak adlandırılan bir süreçte fonksiyonel bir ürünün sentezlenmesi için kullanılır. Bir polipeptidi kodlayan genin ifadesi iki adımda gerçekleşir. Bu süreçte bilgi akışının yönü DNA →‍ RNA →‍ proteindir. Bilginin belirli bir yönde akıyor olması, moleküler biyolojinin merkezi dogması olarak da bilinir. Transkripsiyon: Genin DNA'sının bir ipliği RNA'ya kopyalanır. Ökaryotlarda, RNA transkripti ilave işlemlerden geçerek olgun bir mesajcı RNA'ya (m RNA) dönüşür. Translasyon: m RNA'nın nükleotid dizilimi, polipeptidin amino asit diziliminin tayin edilmesi için çözümlenir. Bu süreç ribozomda gerçekleşir ve t RNA adı verilen adaptör moleküller gerektirir. Translasyon sırasında, m RNA nükleotidleri, kodon adı verilen üçlü gruplar halinde okunurlar. Her bir kodon, belirli bir amino asidi ya da stop (dur) sinyalini belirler. Bu ilişkiler, genetik kod olarak adlandırılır. Referanslar Bu makale CC BY-NC-SA 4, 0 lisanslıdır. Alıntı yapılan çalışmalar: Hellens, R. P. , Moreau, C. , Lin-Wang, K. , Schwinn, K. E. , Thomson, S. J. , Fiers, M. W. E. J. , . . . Noel Ellis, T. H. (11 Ekim 2010). Identification of Mendel's white flower character. PLOS ONE. http: //dx. doi. org/10, 1371/journal. pone. 0013230. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Figure 14, 4. Alleles, alternative versions of a gene. Campbell biology (10. bask, sayfa 271). San Francisco, CA: Pearson. Cyber Bridge. (2007). RNA structure. Structure of DNA. Alıntı yapılan adres: http: //cyberbridge. mcb. harvard. edu/dna_3. html. Referanslar: Hellens, R. P. , Moreau, C. , Lin-Wang, K. , Schwinn, K. E. , Thomson, S. J. , Fiers, M. W. E. J. , . . . Noel Ellis, T. H. (2010, October 11). Identification of Mendel's white flower character. PLOS ONE. http: //dx. doi. org/10, 1371/journal. pone. 0013230. Open Stax College, Biology. (29 Aralık 2015). The genetic code. Open Stax CNX. Alıntı yapılan adres: http: //cnx. org/contents/GFy_h8cu@9, 87: QEibh JMi@8/The-Genetic-Code. Purves, W. K. , Sadava, D. E. , Orians, G. H. ve Heller, H. C. (2004). DNA, RNA, and the flow of information. Life: the science of biology (7. bsakı, sayfa 236-237). Sunderland, MA: Sinauer Associates. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Genes specify proteins via transcription and translatioin. Campbell biology (10ç baskı, sayfa 334-340). San Francisco, CA: Pearson. Teşekkürler: Willy Mc Allister'e bu makaleye yaptığı faydalı yorumları için teşekkür ederiz."
    },
    {
        "url": "https://tr.khanacademy.org/science/biology/gene-expression-central-dogma/central-dogma-transcription/a/the-genetic-code-discovery-and-properties",
        "title": "Genetik Kod",
        "contents": "Giriş\nArkadaşlarınızdan birine gizli bir mesaj yazdığınız oldu mu? Yazdıysanız, mesajın başkaları tarafından okunmaması için muhtemelen bir kod kullanmışsınızdır. Örneğin harflerin yerine rakam ya da sembol kullanmış ya da notunuzu belirli bir kurala dayalı olarak yazmış olabilirsiniz. Arkadaşınızın bu mesajı okuyabilmesi için, sizin kullandığınız kodu ya da kuralları bilmesi ve bunu tersten uygulayabilmesi gerekir.\nMesajların kodunu çözmek gen ifadesinin de önemli bir adımıdır. Bu adımda, gendeki bilgi bir protein sentezi için okunur. Bu makalede, DNA ve RNA dizilimlerinin kodunun, proteinin amino asitleri için çözümlenmesine olanak sağlayan genetik kodu biraz daha yakından inceleyeceğiz.\nArka plan: Protein sentezi\nProtein sentezi için talimat sağlayan genlerin ifadesi iki adımda gerçekleşir.\nTranskripsiyonda, bir genin DNA dizilimi, RNA olarak yeniden yazılır. Ökaryotlarda, RNA'nın, mesajcı RNA yani m RNA olabilmesi için ilave işlemlerden geçmesi gerekir. Translasyonda, m RNA'daki nükleotid diziliminin, polipeptidi (protein zinciri) meydana getirecek olan amino asit dizilimine translasyonu gerçekleştirilir.\nBunun sizin için yeni bir kavram olduğunu düşünüyorsanız, Sal Khan'ın transkripsiyon ve translasyon hakındaki videosunu izleyerek daha fazla bilgi edinebilirsiniz.\nKodonlar\nHücreler, m RNA'nın kodunu, nükleotidleri kodon adı verilen üçlü gruplar halinde okuyarak çözümlerler. Kodonların bazı özelliklerini aşağıda bulabilirsiniz:\nKodonların çoğu bir amino asidi belirlerÜç \"stop\" (dur) kodonu, proteinin sonunu belirler Bir \"başla\" kodunu (AUG), proteinin başlangıcını beliler ve metionin amino asidini kodlar\nm RNA'daki kodonlar, translasyon sırasında başla kodonu ile stop kodonları arasında okunur. m RNA kodonları 5'-3' yönde okunur ve proteinin N-terminus (metionin) C-terminus aralığındaki amino asit sıralamasını belirler.\n5' ve 3' ne anlama gelir? Bir DNA ya da RNA ipliğinin iki ucu birbirinden farklıdır. Bu da DNA ya da RNA molekülünün yönlülük özelliği olduğu anlamına gelir. Zincirin 5' ucunda, zincirdeki ilk nükleotidin fosfat grubu açıktadır. Fosfat grubu, şeker halkasındaki 5' karbona bağlı olduğundan, bu uç, 5' uç olarak adlandırılır. 3' uç olarak adlandırılan diğer uçta, zincire eklenen son nükleotidin hidroksil grubu açıktadır. Hidroksil grubu, şeker halkasındaki 3' karbona bağlı olduğundan, bu uç, 3' uç olarak adlandırılır. DNA replikasyonu ve transkripsiyonu gibi birçok süreç, DNA ya da RNA ipliğinin yönlülüğüne bağlı belirli bir yönde gerçekleştirilir. Nükleik asitler makalesini okuyarak daha fazla bilgi edinebilirsiniz. N- ve C-terminus nedir? Polipeptidlerin (birbirine bağlı amino asit zincirleri) iki ayrı uçları bulunur: Bir amino grubu açıkta olan N-terminus Bir karboksil grubu açıkta olan C-terminus Translasyon sırasında, polipeptid N'den C terminusa doğru oluşturulur. N ve C terminuslar hakkında daha fazla bilgi edinmek için proteinler ve amino asitler hakkındaki makaleye göz atabilirsiniz.\nGenetik kod tablosu\nKodonlar ve amino asitler (ya da stop (dur) sinyalleri) arasındaki bağlantılar genetik kod olarak adlandırılır. Genetik kodu bir tabloda özetlemek mümkündür. Kodon tablosu nasıl okunur? Kodon tablosu ilk bakışta biraz göz korkutucu olabilir. Ancak şansımıza çok da mantıklı bir şekilde düzenlenmiştir ve bu düzeni anladıktan sonra kullanması da son derece kolaydır. Kodon tablosunun nasıl işlediğini görmek için bir örnek üzerinden ilerleyelim. Örnek olarak CAG kodonunu ele alalım ve hangi amino asidi kodladığını öğrenmek istediğimizi düşünelim. İlk olarak tablonun sol tarafını incelememiz gerek. Sol taraftaki eksen, kodonun ilk harfine karşılık geldiği için bu eksende C harfini bulmamız gerekiyor. Buradan, kodonun tablonun hangi satırında bulunduğunu görebiliriz. Sonrasında tablonun üst kısmına odaklanacağız. Üst eksen, kodonun ikinci harfine karşılık geldiği için bu eksende de A harfini arayacağız. Buradan, kodonun tablonun hangi sütununda bulunduğunu görebiliriz. Birinci ve ikinci adımda elde ettiğimiz sütun ve satır, tablonun tek bir kutusunda kesişir ve bu kutuda dört kodon bulunur. Çoğu zaman bu kodonların dördünü de ele alarak, ilgilendiğimiz kodonun hangisi olduğunu belirlemek en kolay olan yoldur. Tabloyu en doğru şekilde kullanmak için kesişim kutusuna karşılık gelen üçüncü ekseni de hesaba katmak gerekir. Kodondaki üçüncü nükleotidi bu eksende bulduktan sonra, kodonunuzun bulunduğu satırı kutunun içinde belirlemek mümkündür. Örneğin bu eksende G'yi bulduğumuzda, CAD kodonunun, glutamin (Glu) amino asidini kodladığını da bulmuş oluyouz.\n_Görsel hakları: \"Genetik kod, \" Open Stax College, Biology (CC BY 3, 0). _\nAmino asitlerin tabloda, birden fazla kodon ile temsil edildiklerini görebilirsiniz. Örneğin, m RNA dilinde lösin yazmanın altı farklı yolu vardır. Haydi bunların hepsini bulmayı deneyin!\nGenetik kod ile ilgili önemli noktalardan biri, genetik kodun üniversal olmasıdır. Bu, küçük istisnalar haricinde, göreceli olarak bakterilerden insanlara kadar tüm türlerin, protein sentezi için yukarıdaki tabloyu kullanabileceği anlamına gelir.\nOkuma çerçevesi\nBir m RNA'dan proteine doğru ve düzgün bri şekilde ulaşmak için okuma çerçevesi olarak adlandırılan bir kavrama daha ihtiyaç duyarız. Okuma çerçevesi, translasyon sırasında m RNA diziliminin kodonlara nasıl bölündüğünü belirler.\nBu son derece soyut bir kavram olduğu için bir örnek üzerinden ilerlemekte fayda olduğunu düşünüyoruz. Aşağıdaki m RNA, okunduğu çerçeveye bağlı olarak tamamen farklı üç proteini kodlayabilir.\nBu durumda, sizce bir hücre, bu proteinlerden hangisini sentezlemesi gerektiğini nereden biliyor olabilir? Burada önemli olan başla kodonudur. Translasyon başla kodonu ile başladığı ve üçlü gruplar olarak devam ettiği için, başla kodonunun konumu, m RNA'nın doğru çerçevede okunmasını sağlar (örneğin yukarıdaki örnek için bu 3 numaralı çerçevedir).\nBir ya da iki nükleotidin eklenmesine ya da silinmesine neden olan mutasyonlar (DNA'daki değişiklikler), okuma çerçevesini değiştirerek, mutasyon bölgesinden aşağı yönde doğru olmayan bir proteinin sentezlenmesine sebep olabilir.\n_Görsel hakları: \"The genetic code: Figure 3, \" Open Stax College, Biology, CC BY 4. 0. _\nGenetik kod nasıl keşfedildi?\nGenetik kodun nasıl keşfedildiği son derece havalı ve epik bir hikayedir. Aceleniz olması ihtimaline karşı, dikkatinizi dağıtmaması adına kendi versiyonumuzu aşağıdaki pop-up pencereye koyuyoruz. Ancak eğer biraz zamanınız varsa, oldukça ilgi çekici bir okuma olacağını söyleyebiliriz. Genetik kodun keşfi Genetik kodun keşfi Genetik kodu çözmek için araştırmacıların, bir DNA ya da RNA molekülündeki nükleotid dizilimlerinin bir polipeptitdeki amino asit dizilimini nasıl kodladığını anlaması gerekiyordu. Peki bunun zor olmasının sebebi neydi diyecek olursanız, anlamanıza yardımcı olması için basit bir kodu ele alalım. Bu kodda, DNA ya da RNA molekülündeki her nükleotidin, proteindeki tek bir amino asidi kodladığını düşüneceğiz. Ancak bu kodun, proteinlerde 20‍ amino asit ve yalnızca 4‍ nükleotid bazı bulunması sebebiyle işe yaramayacağını da bilmelisiniz. İşte bu yüzden, kodun, nükleotidlerle amino asitler arasındaki bir bire bir eşleşmeden çok daha karmaşık olması gerekir. Ama ne? Üçüz hipotezi1950'li yılların ortalarında, fizikçi George Gamow, bu bakış açısından yola çıkarak, genetik kodun üçlü nükleotidlerden oluştuğu üzerine bir tahmin yürüttü1‍ . Bu kısaca, bir gendeki 3 nükleotidden oluşan grupların, proteindeki bir amino asidi kodlaması anlamına geliyordu. Gamow'un kurduğu mantık şöyleydi: amino asit başına 2 nükleotid anlamına gelen ikili bir kod bile işe yaramayacaktı çünkü bu da, nükleotidlerden oluşan 16‍ (42‍ ) düzenli grup anlamına geliyordu ve bu, protein yapımında kullanılan 20‍ standart amino asidi karşılamıyordu. Ancak üçüz nükleotidleri baz alan bir kod işe yarayacak gibi duruyordu: Bu sayede nükleotidlerden oluşan 64‍ (43‍ ) ayrık dizilim elde edilebilirdi ve bu da, 20‍ amino asidi fazlasıyla karşılardı. Gamow'un kodun okunması ile ilgili farklı ancak pek de doğru olmayan fikirleri de vardı: örneğin o, üçlü nükleotidlerin üst üste geldiklerini düşünüyordu ancak biz bugün bunun böyle olmadığını biliyoruz1‍ . Yine de temel düşüncesi olan, tüm amino asitlerin oluşturulabilmesi için üçlü kodun \"minimum\" olduğu düşüncesi doğru çıktı. İşin matematiği ile ilgili daha fazla bilgi edinmek ister misiniz? İkili bir kod kullanılıyorsa 16‍ ayrık nükleotid grubu, üçlü bir kod kullanılıyorsa da 64‍ ayrı nükleotid grubu bulunur. Bunun nedeni ne olabilir? Bu ifadelerin arkasında yatan matematiği biraz daha yakından inceleyelim mi? İkiz (ikili) kodİlk olarak ikiz (ikili) kodu ele alacağız. İkili kodda, iki nükleotidden oluşan bir sıralı grup, bir amino asidi kodlar. Bu ikili gruplardan kaç tane elde edebiliriz? DNA bazlarını ele alacak olursak, ikili bir gruptaki 2‍ nükleotidin her biri için 4‍ farklı olasılık (A, C, T ve G) olduğunu biliyoruz. A nükleotidini ilk konuma koyacak olursak, dört nükleotidden herhangi biri ikinci konuma gelebilir ve sonuç olarak A ile başlamak üzere 4 farklı kombinasyon elde ederiz: AA, AT, AG ve AC. Aynı durum (TT, TA, TC, TG), (CC, CT, CA, CG) ve (GG, GC, GT, GA) olmak üzere, sırasıyla T, C ve G için de geçerlidir. Bu olasılıkların tamamını değerlendirirsek, toplam 16‍ tane olduklarını buluruz. Bu tür soruları yanlış yapmadan ve daha kısa sürede yanıtlamak için matematiği kullanabiliriz. İkili gruptaki her bir konum için 4 farklı nükleotid yani 4 farklı olasılık olduğunu ve konumların sırasının önemli olduğunu bildiğimize göre, olası grupların sayısını permütasyon kurallarını kullanarak aşağıdaki gibi hesaplayabiliriz: (birinci konum için 4‍ olasılık) ⋅‍ (ikinci konum için 4‍ olasılık) =‍ 4⋅4=16‍ olası sıralı grupÜçüz (üçlü) kodÜçlü kod hakkında ne düşüyorsunuz? Bu durumda da, aynı matematiksel mantıktan yola çıkabilir ve sistemimize üçüncü bir konum ekleyebiliriz. Şu anda doldurmamız gereken 3‍ konum var ve bu üç konum, dört bazın (A, C, T ve G) herhangi biri tarafından doldurulabilir. Her konum için 4‍ olası seçeneğimiz olduğuna göre, aşağıdaki ifadeyi elde ederiz: (birinci konum için 4‍ olasılık) ⋅‍ (ikinci konum için 4‍ olasılık) ⋅‍ (üçüncü konum için 4‍ olasılık) =‍ 4⋅4⋅4=64‍ olası sıralı grup Kodonları amino asitlerle eşleştirmek Gamow'un üçüz (üçlü) hipotezi mantıklı görünüyordu ve geniş bir kitle tarafından kabul gördü. Ancak henüz deneyler ile kanıtlamamış olduğundan, bilim insanları hangi üçlü nükleotidlerin hangi amino asitleri kodladıklarını bilmiyorlardı. Genetik kodun çözülmesi, 1961 yılında Amerikalı biyokimyager Marshall Nirenberg'in çalışmaları ile başladı. Nirenberg ve çalışma arkadaşları ilk defa, belirli amino asitlere karşılık gelen belirli üçlü nükleotid gruplarını tespit ettiler. Başarılarını iki deneysel inovasyona borçluydular: Belirli ve bilinen dizilimlere sahip yapay m RNA molekülleri oluşturmanın bir yolunun bulunmuş olması. m RNA'ların hücre dışında (hücreden bağımsız) polipeptitlere translasyonuna dair bir sistem bulunmuş olması. Nirenberg'in sistemi, patlamış E. coli bakteri hücrelerinin sitoplazmasından oluşuyordu ve bu ortam, translasyon için gerekli tüm materyallere sahipti. Nirenberg ilk olarak, urasil nükleotidinden poli-U adı verilen bir m RNA molekülü sentezledi. Poli-U m RNA'yı hücreden bağımsız sisteme eklediğinde, oluşan polipeptitlerin tamamen fenilalanin amino asidinden oluştuğunu gördü. Poli-U m RNA'daki tek üçlü UUU olduğu için, Nirenberg, UUU'nun fenilalanini kodluyor olabileceği sonucuna ulaştı2‍ . Benzer bir yaklaşımla, poli-C m RNA'nın translasyonu sonucunda da, prolin amino asidinden oluşan polipeptitler elde edildiğini görünce, CCC üçlüsünün de prolin amino asidini kodluyor olabileceği sonucuna ulaştı2‍ . Wisconsin Üniversitesi'ndeki biyokimyager Har Gobind Khorana gibi diğer araştırmacılar, Nirenberg'in deneyini ilerleterek, daha karmaşık dizilimleri olan yapay m RNA'lar sentezlediler. Örneğin farklı deneylerde, Khorana, bir poli-UC ((UCUCUCUCUC…) m RNA'sı üretti ve bunu Nirenberg'in hücreden bağımsız sistemine benzeyen bir sisteme ekledi3, 4‍ . Poli-UC m RNA'sının translasyonu sonucunda serin ve lösin amino asitlerinden oluşan bir polipeptit elde edildi. Bu ve diğer deney sonuçları, genetik kodun üçlü grup ya da kodonlara bağlı olduğunu doğruladı. Bugün, serin amino asidinin, UCU, lösin amino asidinin ise CUC kodonları tarafından kodlandıklarını biliyoruz. 1965 yılına gelindiğinde, hücreden bağımsız sistemi ve diğer teknikleri kullanan Nirenber, Khorana ve çalışma arkadaşları genetik kodun tamamını çözmüşlerdi. Bu, 64‍ nükleotid kodonunun her birine karşılık gelen amino asidin ya da \"stop\" (dur) sinyalinin ne olduğunun tespit edildiği anlamına geliyordu. Bilime olan bu katkılarından ötürü, Nirenberg ve Khorana, bir diğer genetik kod araştırmacısı olan Robert Holley ile birlikte 1968 yılında Nobel ödülüne layık görüldüler. _Solda: Görselin uyarlandığı kaynak: \"Marshall Nirenberg and Heinrich Matthaei, \" N. Mac Vicar (genel kullanıma açık). Sağda: \"Har Gobind Khorana\" (genel kullanıma açık). _\nBen her zaman, yaşamın moleküler kodunu çözmenin ne kadar havalı bir iş olacağını düşünmüşümdür. Belki bu kodu çözdük ama daha çözülmeyi bekleyen bir sürü biyolojik gizem olduğunu ve bunlardan birini çözenin de belki sizler olacağını bilmelisiniz!\nAçıklama ve Kaynaklar Açıklama: Bu makalenin uyarlandığı kaynak: \"The genetic code, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 59. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Lorch, M. (16 Ağustos 2012). The most beautiful wrong ideas in science. Chemistry blog. Alıntı yapılan kaynak: http: //www. chemistry-blog. com/2012/08/16/the-most-beautiful-wrong-ideas-in-science/. Nirenberg, M. (2004). Historical review: Deciphering the genetic code – a personal account. TRENDS in Biochemical Sciences, 29(1), 46-54. http: //dx. doi. org/10, 1016/j. tibs. 2003, 11. 009. Gellene, Denise. (14 Kasım 2011). H. Gobind Khorana, 89, Nobel-winning scientist, dies. The New York Times. Alıntı yapılan kaynak: http: //www. nytimes. com/2011/11/14/us/h-gobind-khorana-1968-nobel-winner-for-rna-research-dies. html? _r=0. Nobel Media. (2014). Crack the code - how the code was cracked. Nobelprize. org. Alıntı yapılan kaynak: https: //www. nobelprize. org/educational/medicine/gene-code/history. html. Referanslar: Arnaud, M. B. , Inglis, D. O. , Skrzypek, M. S. , Binkley, J. , Shah, P. , Wymore, F. , Binkley, G. , Miyasato, S. R. , Simison, M. ve Sherlock, G. (2013). CGD help: Non-standard genetic codes. Candida genome database. Alıntı yapılan adres: http: //www. candidagenome. org/help/code_tables. shtml. Codon. (2014). Scitable. Alıntı yapılan adres: http: //www. nature. com/scitable/definition/codon-155. Gellene, Denise. (14 Kasım 2011). H. Gobind Khorana, 89, Nobel-winning scientist, dies. The New York Times. Alıntı yapılan kaynak: http: //www. nytimes. com/2011/11/14/us/h-gobind-khorana-1968-nobel-winner-for-rna-research-dies. html? _r=0. Guevara Vasquez, F. (2013). Cracking the genetic code. ACCESS - cryptography 2013. Alıntı yapılan adres: http: //www. math. utah. edu/~fguevara/ACCESS2013/Cracking_the_Code. pdf. Nirenberg/Khorana: Breaking the genetic code. Alıntı yapılan adres: http: //www. mhhe. com/biosci/genbio/raven6b/graphics/raven06b/howscientiststhink/14-lab. pdf. Nirenberg, M. (2004). Historical review: Deciphering the genetic code – a personal account. TRENDS in Biochemical Sciences, 29(1), 46-54. http: //dx. doi. org/10, 1016/j. tibs. 2003, 11. 009 0. Nirenberg, M. ve Leder, P. (1964). RNA codewords and protein synthesis. Science, 145(3639), 1399-1407. http: //dx. doi. org/10, 1126/science. 145, 3639. 1399. Nirenberg, M. W. ve Matthaei, J. H. (1961). The dependence of cell-free protein synthesis in E. coli upon naturally occurring or synthetic polyribonucleotides. PNAS, 47(10), 1588-1602. http: //dx. doi. org/10, 1073/pnas. 47, 10. 1588. Office of NIH History. The poly-U experiment. Deciphering the genetic code: Marshall Nirenberg. Alıntı yapılan adres: https: //history. nih. gov/exhibits/nirenberg/HS4_poly U. htm. Openstax College, Biology. (29 Eylül 2015). The genetic code. Open Stax CNX. Alıntı yapılan adres: http: //cnx. org/contents/GFy_h8cu@9, 87: QEibh JMi@8/The-Genetic-Code. Purves, W. K. , Sadava, D. E. , Orians, G. H. ve Heller, H. C. (2004). The genetic code. Life: The science of biology (7. baskı, sayfa 239-241). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The genetic code. Biology (10. baskı, AP edisyonu, sayfa 282-284). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The genetic code. Campbell biology (10. baskı, sayfa 337-340). San Francisco, CA: Pearson. Söll, D. , Ohtsuka, E. , Jones, D. S. , Lohrmann, R. , Hayatsu, H. , Nishimura, S. ve Khorana, H. G. (1965). Studies on polynucleotides, XLIX. Stimulation of the binding of aminoacyl-s RNA's to ribosomes by ribotrinucleotides and a survey of codon assignments for 20 amino acids. PNAS, 54(5), 1378-1385. Alıntı yapılan adres: http: //www. ncbi. nlm. nih. gov/pmc/articles/PMC219908/."
    },
    {
        "url": "https://tr.khanacademy.org/science/biology/gene-expression-central-dogma/central-dogma-transcription/a/one-gene-one-enzyme-hypothesis",
        "title": "Bir Gen, Bir Enzim",
        "contents": "Önemli noktalar:\nBir gen, bir enzim hipotezi, her genin tek bir enzimi kodladığı fikrine dayanır. Bugün bu fikrin tam olara olmasa da, genel anlamda doğru olduğunu biliyoruz. İngiliz bir tıp doktoru olan Sör Archibald Garrod, genlerin enzimlerle bağlantılı olduğu fikrini ortaya atan ilk bilim insanıdır. Beadle ve Tatum, Garrod'un hipotezlerini, ekmek küfü olarak bilinen Nörospor üzerinde yaptıkları biyokimyasal ve genetik araştırmalar sayesinde doğrulamışlardır. Beadle ve Tatum, mutant ekmek küflerinin, bazı amino asitleri sentezleyemediğini tespit etti. Bu küflerin her birinde, belirli bir mutasyon, belirli bir amino asidin sentezinde kullanılan enzimi \"bozmuştu\".\nGiriş\nBugün, tipik bir genin, protein sentezi için gerekli talimatları içerdiğini ve proteinin de bir organizmanın gözlemlenebilir özelliklerini belirlediğini biliyoruz. Örnek vermek gerekirse, Gregor Mendel'in çiçek rengi geninin, pigment moleküllerinin üretiminde görev alan bir proteini belirlediğini ve bu proteinin doğru çalıştığı durumlarda çiçeklerin renginin mor olacağını biliyoruz.\nAncak Mendel, \"kalıtım faktörleri\" olarak adlandırdığı genlerin, proteinleri ve fonksiyonel molekülleri belirlediğini bilmiyordu. Aslına bakılırsa, çalışmalarında genlerin, canlı organizmaların gözlemlenebilir özelliklerini nasıl etkilediği konusuna bile değinmemişti. O halde, genler ile proteinler arasındaki bağlantıyı ilk keşfeden kimdi?\nGarrod’un \"Doğuştan Metabolizma Bozuklukları\"\nBiyolojideki önemli ilerlemelerin ya da buluşların sıklıkla laboratuvar ortamında elde edildiğini duymuşsunuzdur. Ancak bu buluşların yatağınızın baş ucunda da gerçekleşebileceğini hiç düşündünüz mü? 20. yüzyılın sonlarında çalışmış, İngiliz bir tıp doktoru olan Sör Archibald Garrod, genler ile insan vücudunun biyokimyası arasındaki bağlantıya dikkatleri çeken ilk bilim insanı olmuştur.\n_Görselin uyarlandığı kaynak: \"Archibald Edward Garrod. \" Orijinal görsel: Frederick Gowland Hopkins (CC BY 4, 0). _\nGarrod, metabolik bozuklukları olan hastalar üzerinde çalışmış ve sahip oldukları bu bozuklukların çoğu durumda hastaların ailelerinde de bulunduğunu görmüştür. Bugün alkaptonüri adını verdiğimiz vakalara odaklanmıştır. Alkaptonüri, bireyin alkapton adı verilen bir molekülü parçalayamaması sonucu, idrarının siyah renk aldığı ölümcül olmayan bir hastalıktır. Hasta olmayan normal bireylerde bu molekül, renksiz, farklı moleküllere parçalanmaktadır. 1‍\nBu hastalığa sahip bireylerin soy ağaçlarını inceleyen Garrod, alkaptonürinin, Mendel'in bezelye bitkilerinde incelediği özellikler gibi çekinik bir kalıtım özelliği gösterdiği sonucuna ulaşmıştır. Garrod, bunun üzerine, alkaptonüri hastalarının, alkapton molekülünün parçalanmasına dair metabolik bir bozukluğa sahip oldukları ve bu bozukluğa, Mendel'in kalıtım faktörlerinin çekinik formunun (örneğin, bir genin çekinik aleli) yol açtığı fikrini ortaya atmıştır. 2‍\nGarrod bu durumu, \"doğuştan metabolizma bozukluğu\" olarak adlandırmış ve bu özellikte farklı bozukluklar olduğunu da bulmuştur. Genin doğası o zamanlar tam olarak, Garrod ya da herhangi başka biri tarafından keşfedilmemiş olsa da, Garrod, \"kimyasal genetiğin babası\" olarak anılır. Bu Garrod'un, genleri, metabolik tepkimeleri gerçekleştiren enzimlerle ilişkilendirmesine dayanmaktadır. 3‍\nBeadle ve Tatum: Genler ve enzimler arasındaki bağlantı\nGarrod'un ortaya attığı bu fikirler, kendi zamanında pek de destekçi bulamamıştır. Hatta, Garrod'un çalışmaları, George Beadle ve Edwad Tatum'un 1940'larda gerçekleştirdiği çığır açan deneyler sayesinde yeniden keşfedilmiş ve kabul görmüştür. 4‍\nBeadle ve Tatum, basit bir organizma ile çalışmıştır: Nörospor ya da yaygın ekmek küfü. Nörosporu kullanarak, genler ve metabolik enzimler arasında bir bağlantı olduğunu kanıtlamışlardır.\nEkmek küfü deneylerde neden sıklıkla kullanılır?\nBeadle ve Tatum'un ekmek küfü gibi berbat hatta önemsiz görünen bir organizma ile neden çalışmak istediklerini merak ediyor olabilirsiniz.\nAslına bakacak olursak, Beadle'ın ilk planı meyve sineği yani Drosophila ile çalışmaktı. Bunun da en az ekmek küfü kadar iğrenç olduğunu düşünüyor olabilirsiniz ancak meyve sinekleri o dönemde (hatta hala) deneylerde sıklıkla kullanılan bir organizmadır. Beadle'ın genler ve metabolizma arasındaki ilişkiye duyduğu ilgi büyüdükçe, Nörosporun sorularına daha iyi cevaplar sunabileceğini keşfetti. Bunun nedenlerinden biri, Nörosporun, haploit ve diploit evreleri olduğu için genetik deneyleri kolaylaştıran hızlı ve uygun bir yaşam döngüsü olmasıydı. 5‍\nDaha da önemlisi, Nörospor hücrelerinin laboratuvarda, kimyasal bileşimi deneyi yapan kişiler tarafından bilinen ve kontrol edilebilen basit ortamlarda (besin sistemi ya da jel) yetiştirilebiliyordu. Aslına bakılırsa, hücreler minimal besiyeri adı verilen, şeker, tuzlar ve biyotin vitamininden oluşan bir ortamda yetiştirilebiliyodu. Nörospor hücreleri, aralarında insanlar da olan birçok organizmanın hayatta kalamayacağı bu ortamda hayatta kalabiliyorlardı. Bunun sebebi, Nörosporun, şeker, tuz ve biyotini hücrenin ihtiyacı olan, amino asit ve vitaminler gibi yapı taşlarına dönüştürecek biyokimyasal yolaklarının bulunmasıdır. 6‍\nNörospor hücreleri, amino asit ve vitaminlerin tamamından oluşan tam besiyeri da mutlu bir şekilde üreyebilirler ancak hayatta kalmak için tam besiyerine ihtiyaçları yoktur.\nHaydi biraz mutant yapalım!\nGenler, eğer biyokimyasal enzimlerle ilişkili ise, Beadle ve Tatum, genlerde oluşturulacak değişkilikler ya da mutasyonlar ile, minimal besiyerinde gelişim için gerekli enzimleri, dolayısıyla da belirli yolakları \"bozmak\" mümkün olabilirdi. Böylesi bir mutasyona sahip bir Nörospor nesli tam besiyerinde normal bir şekilde çoğalırken, minimal besiyerinde hayatta kalma yetisini kaybedecekti. 7‍\nGörselin uyarlandığı kaynak: Griffiths ve meslekdaşlarının benzer bir şeması. 8‍ .\nBahsi geçen mutantları aramak amacıyla, Beadle ve Tatum, Nörospor sporlarını radyasyona (x-ışını, UV ya da nötron) maruz bırakarak yeni mutasyonların oluşmasını sağladılar. Birkaç genetik temizlik adımından sonra, radyasyona maruz kalmış sporların soyundan gelen sporları alıp, tam besiyeri içerikli test tüplerinde çoğalttılar. Her spor büyümekte olan bir koloniye sahip olduğunda, koloninin bir kısmı minimal besiyeri içeren farklı bir tüpe aktarıldı.\nKolonilerin çoğunun hem tam hem de minimal besiyerinde çoğaldığı görülürken, birkaç koloni yalnızca tam besiyerinde çoğalıp, minimal besiyerinde kesinlikle çoğalamadı. Bunlar, Beadle ve Tatum'un bulmayı umdukları besin mutantlarıydı. Minimal besiyerinde, her mutant, minimal besinleri kullanarak kendisi için gerekli olan önemli bir molekülü sentezleyemediği için öldü. Aynı mutant, tam besiyeri eksik olan molekülü sağladığı için tam besiyerinde hayatta kalabiliyordu. 9‍\nBozuk yolakların belirlenmesi\nBeadle ve Tatum, her mutantta hangi metabolik yolağın \"bozuk\" olduğunu belirlemek için, akıl dolu iki adımlı bir deney gerçekleştirdi.\nİlk olarak, her bir mutantı amino asitlerin tamamına ya da vitaminlerin (veya şekerlerin, ancak bu makalede bunu işlemeyeceğiz) tamamına sahip minimal besiyerinde çoğalttılar. 8, 10‍\nBir mutant, amino asit içeren (vitamin içermeyen) minimal besiyerinde çoğalıyorsa, bu amino asitlerden birini ya da birkaçını sentezleyemiyor olmalıdır. Bir mutant, amino asit değil de, vitamin içeren minimal besiyerinde çoğalabiliyorsa, bu vitaminlerden birini ya da birkaçını sentezleyemiyor olmalıdır.\nBeadle ve Tatum, her mutanttaki \"bozuk\" yolağı, ikinci bir test raunduyla kesinleştirdi. Örneğin mutantlardan biri, 20‍ amino asit içeren minimal besiyerinde çoğalabiliyorsa, bu mutantı, içinde minimal besiyeri ve 20‍ amino asitten yalnızca biri olan 20‍ farklı tüpte çoğaltmayı denediler. Mutantın bu tüplerin birinde çoğalıyor olması, bu tüpteki amino asidin, mutanttaki bozuk yolağın son ürünü olduğu sonucuna ulaşmalarını sağladı. 8‍\nBeadle ve Tatum bu şekilde, birçok besin mutantını, belirli amino asit ve vitamin biyosentetik yolakları ile ilişkilendirmiş oldu. Çalışmaları, genetik araştırmalarında çığır açtı ve genlerin, belirli enzimlerle olan ilişkisini de kanıtlamış oldu. 11‍\nGünümüzde \"Bir gen, bir enzim\" teorisi\nGenler ve enzimler arasında ilk olarak keşfedilmiş olan bağlantı, \"bir gen-bir enzim\" hipotezi olarak adlandırılmıştı. Bu hipotez, Beadle ve Tatum'dan bu yana önemli güncellemeler almıştır12, 13‍ :\nBazı genler, enzim olmayan proteinleri kodlarlar. Enzimler, protein kategorilerinden yalnızca biridir. Hücrelerimizde, enzim olmayan ve genler tarafından kodlanan daha bir çok protein bulunmaktadır. Bazı genler, bir proteinin tamamını değil, alt birimini kodlarlar. Genellikle, bir genin bir polipeptidi yani bir amino asit zincirini kodladığını söyleyebiliriz. Bazı proteinler, farklı genlerin kodladığı birçok polipeptidden oluşmaktadır. Peki ya alternatif splicing (uçbirleştirme)? Alternatif splicing (uçbirleştirme) bir diğer istisnai durumdur! Yalnızca ökaryotlarda, bazı genler, benzer olan ancak bire bir aynı olmayan polipeptitleri, alternatif splicing adı verilen bir süreçle kodlamayabilmektedir. Bu süreçte, bir genin ifadesi sırasında genin farklı bölgeleri kullanılmak üzere seçilir4‍ . Alternatif splicing, bakterilerde görülmez. Ek olarak ökaryotik genlerin tamamı da alternatif splicinge uğramaz. Bazı genler polipeptid kodlamamaktadır. Bazı genlerin, polipeptidler yerine, fonksiyonel RNA molekülleri kodladığı keşfedilmiştir!\n\"Bir gen-bir enzim\" kavramı tam olarak doğru olmasa da, temelinde yatan fikir yani genlerin bire bir bir ilişki ile proteinleri belirlediği fikri, günümüz genetikçilerine çalışmalarında ışık tutan bir fikirdir.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Piro, A. Tagarelli, G. , Lagonia, P. , Quattrone, A. ve Tagarelli, A. (2010). Archibald Edward Garrod and alcaptonuria: “Inborn errors of metabolism” revisited. Genetics in Medicine, 12, 475. http: //www. ncbi. nlm. nih. gov/pubmed/20703138. Garrod, A. E. (1902). The incidence of alkaptonuria: A study in chemical individuality. Lancet, 2, 1616-1620. Alıntı yapılan kaynak: http: //www. esp. org/foundations/genetics/classical/ag-02. pdf. Genome News Network. (2004). 1908: Archibald E. Garrod (1857-1936) postulates that genetic defects cause many inherited diseases. Genetics and genomics timeline. Alıntı yapılan kaynak: http: //www. genomenewsnetwork. org/resources/timeline/1908_Garrod. php. Brief forward to ESP reprint of: Garrod, A. E. (1902). The incidence of alkaptonuria: A study in chemical individuality. Lancet, 2, 1616-1620. Alıntı yapılan kaynak: http: //www. esp. org/foundations/genetics/classical/ag-02. pdf. Nasrallah, J. B. (2012). Adrian M. Srb. Biographical memoirs, 5. Alıntı yapılan kaynak: http: //www. nasonline. org/publications/biographical-memoirs/memoir-pdfs/srb-adrian. pdf Beadle, G. W. ve Tatum, E. L. (1941). Genetic control of biochemical reactions in Neurospora. PNAS, 27, 502. Alıntı yapılan kaynak: http: //www. pnas. org/content/27/11/499. full. pdf. Beadle, G. W. ve Tatum, E. L. (1941). Genetic control of biochemical reactions in Neurospora. PNAS, 27, 500. Alıntı yapılan kaynak: http: //www. pnas. org/content/27/11/499. full. pdf. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). The procedure used by Beadle and Tatum. An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22044/figure/A1616/? report=objectonly. Beadle, G. W. ve Tatum, E. L. (1945). Neurospora. II. Methods of producing and detecting mutations concerned with nutritional requirements. American Journal of Botany, 32, 679-680. Alıntı yapılan kaynak: http: //www. jstor. org/stable/2437625. Beadle, G. W. ve Tatum, E. L. (1945). Neurospora. II. Methods of producing and detecting mutations concerned with nutritional requirements. American Journal of Botany, 32, 681. Alıntı yapılan kaynak: http: //www. jstor. org/stable/2437625. Horowitz, N. H. , Berg, P. , Singer, M. , Lederberg, J. , Susman, M. , Doebley, J. ve Crow, J. F. (2004). A Centennial: George W. Beadle, 1903–1989. J. F. Crow ve W. F. Dove, Perspectives: Anecdotal, historical and critical commentaries on genetics. Genetics, 166(1), 2. http: //dx. doi. org/10. 1534/genetics. 166. 1. 1. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The products of gene expression: A developing story. Campbell biology (10. baskı, sayfa 336). San Francisco, CA: Pearson. Purves, W. K. , Sadava, D. E. , Orians, G. H. ve Heller, H. C. (2004). One gene, one polypeptide. Life: the science of biology (7. baskı, sayfa 234). Sunderland, MA: Sinauer Associates. Ek referanslar: Beadle, G. W. ve Tatum, E. L. (1941). Genetic control of biochemical reactions in Neurospora. PNAS, 27, 499-506. Alıntı yapılan adres: http: //www. pnas. org/content/27/11/499. full. pdf. Beadle, G. W. ve Tatum, E. L. (1945). Neurospora. II. Methods of producing and detecting mutations concerned with nutritional requirements. American Journal of Botany, 32, 678-686. Alıntı yapılan adres: http: //www. jstor. org/stable/2437625. Experimental basis for the one-gene, one-protein hypothesis. (2010). Hospital centennial: The Rockefeller University hospital. Alıntı yapılan adres: http: //centennial. rucares. org/index. php? page=One-gene_One-enzyme. Garrod, A. E. (1902). The incidence of alkaptonuria: A study in chemical individuality. Lancet, 2, 1616-1620. Alıntı yapılan adres: http: //www. esp. org/foundations/genetics/classical/ag-02. pdf. Genome News Network. (2004). 1941: George W. Beadle (1903-1989) and Edward L. Tatum (1909-1975) show how genes direct the synthesis of enzymes that control metabolic processes. Genetics and genomics timeline. Alıntı yapılan adres: http: //www. genomenewsnetwork. org/resources/timeline/1941_Beadle_Tatum. php. George Wells Beadle (1903-1989). (2011). DNA from the beginning. Alıntı yapılan adres: http: //www. dnaftb. org/16/bio. html. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). How genes work. An introduction to genetic analysis (7th ed. ). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22044/. Griffiths, A. J. F. , Wessler, S. R. , Lewontin, R. C. ve Carroll, S. B. (2008). Neurospora. Introduction to genetic analysis (10. baskı, sayfa 107). New York, NY: W. H. Freeman and Company. Horowitz, N. H. , Berg, P. , Singer, M. , Lederberg, J. , Susman, M. , Doebley, J. ve Crow, J. F. (2004). A Centennial: George W. Beadle, 1903–1989. J. F. Crow ve W. F. Dove, Perspectives: Anecdotal, historical and critical commentaries on genetics. Genetics, 166(1), 1-10. http: //dx. doi. org/10. 1534/genetics. 166. 1. 1. Nasrallah, J. B. (2012). Adrian M. Srb. Biographical memoirs. Alıntı yapılan adres: http: //www. nasonline. org/publications/biographical-memoirs/memoir-pdfs/srb-adrian. pdf. Neurospora life cycle. (4 Ağustos 2004). Fungal genetics stock center. Alıntı yapılan adres: http: //www. fgsc. net/neurospora/sectionb2. htm. One gene makes one protein. (2011). DNA from the beginning. Alıntı yapılan adres: http: //www. dnaftb. org/16/. Neurospora life cycle. (4 Ağustos 2004). Fungal genetics stock center. Alıntı yapılan kaynak: http: //www. fgsc. net/neurospora/sectionb2. htm. One gene makes one protein. (2011). DNA from the beginning. Alıntı yapılan adres: http: //www. dnaftb. org/16/. Piro, A. Tagarelli, G. , Lagonia, P. , Quattrone, A. ve Tagarelli, A. (2010). Archibald Edward Garrod and alcaptonuria: “Inborn errors of metabolism” revisited. Genetics in Medicine, 12, 475-476. http: //www. ncbi. nlm. nih. gov/pubmed/20703138. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The nature of genes. Biology (10. baskı, AP edisyonu, sayfa 278-281). New York, NY: Mc Graw-Hill. Raven, P. H. , and Johnson, G. B. (2002). The one gene/one polypeptide hypothesis. Biology (6. baskı, sayfa 295-296). Boston, MA: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Genes specify proteins via transcription and translation. Campbell biology (10. baskı, sayfa 92-123). San Francisco, CA: Pearson. Srb, A. M. ve Horowitz, N. H. (1944). The ornithine cycle in Neurospora and its genetic control. Journal of Biological Chemistry, 154, 129-139. Alıntı yapılan adres: http: //www. jbc. org/content/154/1/129. full. pdf+html."
    },
    {
        "url": "https://tr.khanacademy.org/science/biology/gene-expression-central-dogma/transcription-of-dna-into-rna/a/overview-of-transcription",
        "title": "Transkripsiyon (Özet)",
        "contents": "Önemli noktalar:\nTranskripsiyon, gen ifadesinin ilk adımıdır. Genin DNA diziliminin, RNA molekülüne yazılma işlemi olarak düşünülebilir. Transkripsiyon, RNA polimeraz adı verilen enzimler tarafından gerçekleştirilir. RNA polimeraz, DNA ipliğini şablon olarak kullanarak nükleotidleri birbirine bağlar ve bir RNA ipliği oluşturur. Transkripsiyonun üç aşaması vardır: başlama, uzama ve sonlanma. Ökaryotlarda, RNA moleküllerinin transkripsiyondan sonra işlem görmeleri gerekir: RNA molekülleri, uçbirleştirme (splicing) işlemini tabii tutulurlar, uçlarına bir 5' başlık ve poli-A kuyruğu eklenir. Transkripsiyon genomumuzdaki her bir gen için ayrı olarak kontrol edilir.\nGiriş\nDaha için herhangi bir şeyin transkripsiyonunu yapmanız gerekti mi? Bu da ne demek derseniz? Birisi size sesli mesaj bırakmış ve siz de onu kağıda geçirmek zorunda kalmış olabilirsiniz. Ya da sınıfta hızlı hızlı aldığınız notları daha sonra temize çekmeniz gerekmiş de olabilir.\nÖrneklerin de gösterdiği gibi, transkripsiyon, bir bilginin yeniden yazıldığı süreçtir. Transkripsiyon, günlük hayatımızda sıklıkla yaptığımız bir şeydir ve aynı şey, hücrelerimiz için de geçerlidir. Hücrelerimiz de transkripsiyon yapmak zorundadırlar, bunu çok daha özelleşmiş ve sıkı bir şekilde tanımlanmış bir biçimde yaparlar. Biyolojideki transkripsiyon, bir genin DNA diziliminin, benzer RNA alfabesi ile kopyalanması işlemidir.\nTranskripsiyona genel bakış\nTranskripsiyon, gen ifadesinin ilk adımıdır. Transkripsiyon sırasında, bir genin bilgisi, protein gibi fonksiyonel bir ürünün sentezi için kullanılır. Transkripsiyonun amacı, bir genin DNA diziliminden bir RNA kopyası çıkarmaktır. Protein kodlayan bir gen söz konusu olduğunda, RNA kopyası ya da transkripti, polipeptit (protein ya da protein alt birimi) sentezi için gerekli bilgiyi taşır. Ökaryotik transkriptlerin, proteinlere translasyonundan önce ilave birkaç işlemden geçmesi gerekir.\nTranskripsiyonda önemli bir rol üstlenen enzim RNA polimerazdır. RNA polimeraz, tek iplikli bir DNA şablonunu kullanarak, tamamlayıcı bir RNA ipliği sentezler. Daha da net olmak gerekirse, RNA polimeraz, 5'-3' yönde bir RNA ipliği sentezler ve bunu yaparken her yeni nükleotidi, ipliğin 3' ucuna ekler.\nTranskripsiyoun Aşamaları\nBir genin transkripsiyonu üç aşamada gerçekleşir: başlama, uzama ve sonlanma. Bu makalede bu aşamaların bakterilerde nasıl gerçekleştiği üzerinde duracağız. Her bir aşamanın ve ökaryotik transkripsiyonun farklarının detaylarına transkripsiyonun aşamaları makalesinden ulaşabilirsiniz.\nBaşlama. RNA polimeraz, promotör adı verilen DNA dizilimine bağlanır. Bu dizilim bir genin başlangıcına yakın bir yerde bulunmaktadır. Her genin (ya da bakterilerdeki transkripsiyonları birlikte yapılan gen gruplarının) kendisine ait bir promotörü vardır. RNA polimeraz promotöre bağlandıktan sonra, DNA ipliklerini ayırır ve böylelikle transkripsiyon için gerekli, tek iplikten oluşan bir şablon elde edilir. Uzama. DNA'nın, şablon iplik olarak adlandırılan ipliklerinden biri RNA polimeraz için şablon görevi görür. RNA polimeraz bu ipliği her defasında bir nükleotid olmak üzere okurken, aynı zamanda tamamlayıcı nükleotidleri kullanarak bir RNA molekülü sentezler. RNA molekülü, 5'- 3' yönünde uzar. RNA transkripti, şablon olmayan (kodlayan) DNA ipliği ile aynı bilgiyi taşır. Aralarındaki tek fark, RNA'nın, timin (T) bazı yerine uasil (U) bazı içermesidir. 5' ve 3' ne anlama gelir? Bir DNA ya da RNA ipliğinin iki ucu birbirinden farklıdır. Bu da DNA ya da RNA ipliklerinin, yönlülük özelliği olduğu anlamına gelir. Zincirin 5' ucunda, zincirdeki ilk nükleotidin fosfat grubu açıktadır. Fosfat grubu, şeker halkasındaki 5' karbona bağlı olduğundan, bu uç, 5' uç olarak adlandırılır. 3' uç olarak adlandırılan diğer uçta, zincire eklenen son nükleotidin hidroksil grubu açıktadır. Hidroksil grubu, şeker halkasındaki 3' karbona bağlı olduğundan, bu uç, 3' uç olarak adlandırılır. DNA replikasyonu ve transkripsiyonu gibi birçok süreç, DNA ya da RNA ipliğinin yönlülüğüne bağlı belirli bir yönde gerçekleştirilir. Nükleik asitler makalesini okuyarak daha fazla bilgi edinebilirsiniz. Sonlanma. Sonlandırıcı olarak adlandırılan diziler, RNA transkriptinin tamamlandığı sinyalini verir. Transkripsiyon tamamlanınca, transkript RNA polimerazdan ayrılır. RNA'da bir firkete yapısı oluşumuna sebep olan bir sonlanma mekanizması aşağıda gösterilmektedir.\nÖkaryotik RNA modifikasyonları\nBakterilerde, RNA transkripti mesajcı RNA (m RNA) gibi davranır. Ökaryotlarda ise, protein kodlayan bir genin transkripti pre-m RNA olarak adlandırılır ve translasyona başlamadan ilave işlemlerden geçmesi gerekir.\nÖkaryotik pre-m RNA'ların uçlarının bazı modifikasyonlara ihtiyacı vardır. Bu modifikasyonlar, 5' başlık (başlangıca) ve 3' poli-A kuyruğu (sona) eklenmesi işlemleridir. Birçok ökayotik pre-m RNA, uçbirleştirme (splicing) işlemine de tabii tutulur. Bu işlem sırasında, pre-m RNA'nın intron adı verilen kısımları çıkartılır, bundan sonra geriye kalan ve ekson olarak adlandırılan kısımları da birleştirilir.\nUç modifikasyonları, m RNA'nın istikarını arttırırken, uçbirleştirme (splicing) işlemi de m RNA'yı doğru dizilimine kavuşturur. İntronların çıkarılmaması durumunda, eksonlarla birlikte translasyona girerler ve sonuç olarak da hesapta olmayan bir polipeptit elde edilmiş olur.\nÖkaryotlardaki pre-m RNA modifikasyonları hakkında daha fazla bilgi edinmek istiyorsanız pre-m RNA işlenmesi isimli makaleye göz atabilirsiniz.\nTek genlerin de transkripsiyonu gerçekleşir\nGenlerin tamamının sürekli olarak trankripsiyonu yapılmaz. Transkripsiyonun her gen (ya da bakteriler söz konusu olduğunda transkripsiyonu birlikte yapılan gen grupları) özelinde kontrol edildiğini söylemek mümkündür. Hücreler, transkripsiyonu regüle ederler ve yalnızca o an için ihtiyaç duyulan son ürüne sahip genlerin transkripsiyonunu yaparlar.\nÖrnek vermek gerekirse, aşağıdaki şema, hayal ürünü bir hücrenin belirli bir andaki RNA'sını göstermekte. Bu hücrede, 1, 2 ve 3 numaralı genlerin trankripsiyonu gerçekleşirken, 4 numaralı geninki gerçekleşmiyor. Ek olarak, 1, 2 ve 3 numaralı genlerin transkripsiyonlarının farklı seviyelerde gerçekleştiğini de söylemek mümkün: bu, her biri için arklı sayıda RNA molekülü sentezlendiği anlamına gelir.\nAşağıdaki makalelerde, RNA polimerazın, transkripsiyonun aşamalarının ve ökaryotlardaki RNA modifikasyonlarının detayına gireceğiz. Ek olarak, bakteriyel ve ökaryotik transkripsiyon arasındaki bazı önemli farkları da ele alacağız.\nReferanslar Bu makale CC BY-NC-SA 4, 0 lisanslıdır. Referanslar: 3'-end cleavage and polyadenylation. (2016). Nobelprize. org. Alıntı yapılan adres: http: //www. nobelprize. org/educational/medicine/dna/a/splicing/splicing_endformation. html. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). Posttranscriptional controls. Molecular biology of the cell (4. baskı). New York, NY: Garland Science. Alıntı yapılan adres: http: //www. ncbi. nlm. nih. gov/books/NBK26890/. Berger, Shanna. (2006). Eukaryotic transcription. Transcription and RNA polymerase II. Alıntı yapılan adres: http: //www. chem. uwec. edu/Webpapers2006/sites/bergersl/pages/eukaryotic. html. Boundless (8 Ocak 2016). Initiation of transcription in eukaryotes. Boundless biology. Alıntı yapılan adres: https: //www. boundless. com/biology/textbooks/boundless-biology-textbook/genes-and-proteins-15/eukaryotic-transcription-108/initiation-of-transcription-in-eukaryotes-445-11670/. Brown, T. A. (2002). Assembly of the transcription initiation complex. Genomes (2. baskı, 9. bölüm). Oxford, UK: Wiley-Liss. Alıntı yapılan adres: www. ncbi. nlm. nih. gov/books/NBK21115/. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Transcription and RNA polymerase. An introduction to genetic analysis (7. baskı). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22085/. Inverted repeat. (13 Şubat 2016). Alıntı yapılan tarih ve adres: 13 Şubat 2016, Wikipedia: https: //en. wikipedia. org/wiki/Inverted_repeat. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Bacterial transcription initiation. Molecular cell biology (4. baskı, bölüm 10, 2). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21612/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). RNA polymerase II transcription-initiation complex. Molecular cell biology (4. baskı, bölüm 10, 6). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21610/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Transcription termination. Molecular cell biology (4. baskı, bölüm 11, 1). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21601/. Moran, L. A. (16 Eylül 2008). How RNA polymerase binds to DNA [Web log post]. Sandwalk: Strolling with a skeptical biochemist. Alıntı yapılan adres: http: //sandwalk. blogspot. com/2008/09/how-rna-polymerase-binds-to-dna. html Polyadenylation. (24 Ocak 2016). 11 Şubat 2016'da Wikipedia'dan indirilmiştir: https: //en. wikipedia. org/wiki/Polyadenylation. Purves, W. K. , Sadava, D. E. , Orians, G. H. ve Heller, H. C. (2004). Transcription: DNA-directed RNA synthesis. Life: the science of biology (7. baskı, sayfa 237-239). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Genes and how they work. Biology (10. baskı, AP edisyonu, sayfa 278-303). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Transcription is the DNA-directed synthesis of RNA: A closer look. Campbell biology (10. baskı, sayfa 340-342). San Francisco, CA: Pearson. Saunders, A. , Core, L. J. ve Lis, J. T. (2006). Nature Reviews Molecular Cell Biology, 7, 557-567. http: //dx. doi. org/10, 1038/nrm1981. Webb, S. Witte, L. , Wong, K. , Woreta, T. ve Yoo, E. (2002, May 8). TFIIH. In RNA polymerase II in eukaryotes and prokaryotes. Alıntı yapılan adres: http: //www. biochem. umd. edu/biochem/kahn/molmachines/newpol II/TFIIH. html."
    },
    {
        "url": "https://tr.khanacademy.org/science/biology/gene-expression-central-dogma/transcription-of-dna-into-rna/a/stages-of-transcription",
        "title": "Transkripsiyon Evreleri",
        "contents": "Önemli noktalar:\nTranskripsiyon bir genin DNA diziliminin, bir RNA molekülü oluşturmak için kopyalanmasıdır (transkripsiyona uğramasıdır). Transkripsiyonda en büyük rolü oynayan enzim RNA polimerazdır. Transkripsiyon, RNA polimerazın bir genin başlangıç bölgesine yakın bir yerde konumlanmış promotör dizilime doğrudan ya da yardımcı proteinler aracılığı ile bağlanması ile başlar. RNA polimeraz, DNA ipliklerinin birini (şablon iplik) şablon olarak kullanarak, yeni ve tamamlayıcı bir RNA molekülü oluşturur. Transkripsiyon, sonlanma adı verilen bir süreç ile biter. Sonlanma, RNA'daki transkriptin bittiği sinyalini veren diziler ile bağlantılıdır.\nGiriş\nKöygöçüren mantarının bu kadar ölümcül olmasının sebebi nedir? Bu mantarlar, öldürücü özelliklerini belirli brir toksine borçludurlar. Bu toksin, insan vücudu için son derece önemli bir enzim olan RNA polimeraza bağlanır. 1‍\n_Görselin uyarlandığı kaynak: \"Amanita phalloides, \" Archenzo (CC BY-SA 3, 0). Uyarlanmış görsel, CC BY-SA 3, 0 lisanslıdır. _\nRNA polimeraz, transkripsiyonu yani DNA'nın RNA'ya (ribonükleik asit, benzer ancak ömrü daha kısa olan bir molekül) kopyalanması sürecini (deoksiribonükleik asit, genetik materyal) mümkün kıldığı için son derece önemli bi enzimdir.\nTranskripsiyon, DNA'mızdaki genlerde yer alan bilginin protein sentezlenmesi için kullanılması sürecinde önemli bir adımdır. Proteinler, hücrelere yapı sağlayan ve onların çalışmasını sağlayan önemli moleküllerdir. Mantar toksinlerinin transkripsiyonu bloke etmesi, yeni RNA ve yeni protein sentezini engellediği için karaciğer yetmezliği ve ölüme sebep olabilir. 2‍\nTranskripsiyon, yaşamın devamlılığı açısından kilit öneme sahiptir ve çalışma prensibi insan sağlığı açısından önemlidir. Transkripsiyon sırasında neler olduğunu biraz daha yakından inceleyelim mi?\nTranskripsiyona genel bakış\nTranskripsiyon, gen ifadesinin ilk adımıdır. Bu süreç sırasında, bir genin DNA dizilimi, RNA'ya kopyalanır.\nTranskripsiyon gerçekleşmeden, DNA'nın çift sarmal yapısının, transkripsiyonu gerçekleşecek gene yakın bir yerden açılması gerekir. DNA'nın açılan bölgesi, transkripsiyon balonu olarak adlandırılır.\nTranskripsiyon, açılmış DNA ipliklerinin birini şablon olarak kullanır ve bu iplik şablon iplik olarak kullanır. RNA ürünü, şablon ipliğin tamamlayıcısıdır ve diğer, şablon olmayan (ya da kodlayan) DNA ipliğiyle neredeyse bire bir aynıdır. Ancak, önemli bir fark vardır: yeni sentezlenmiş RNA'da, T nükleotidleri yerini U nükleotidlerine bırakır.\nDNA'nın, ilk RNA nükleotidinin kopyalandığı bölgesi +1‍ bölgesi ya da başlama bölgesi olarak adlandırılır. Başlama bölgesinden önce gelen nükleotidler, negatif rakamlar ile numaralandırılır ve yukarı yönlü olarak adlandırılır. Başlama bölgesinden sonra gelen nükleotidler ise pozitif rakamlar ile numaralandırılır ve aşağı yönlü olarak adlandırılır.\nKopyalanan (transkripsiyonu gerçekleşen) gen, eğer bir proteini kodluyorsa ki bu birçok gen için geçerlidir, RNA molekülü, translasyon adı verilen bir süreçte, bir proteinin sentezlenmesi için okunur.\nTranskripsiyon ile translasyon arasında başka adımlar var mı? Vücudumuzdajki gib, ökaryotik hücreler, transkripsiyon ile translayon arasında ilave işlemler gerçekleşir. Bu işlemler hakkında daha fazla bilgi edinmek için RNA işlenmesi makalesine göz atabilirsiniz ancak şimdilik sizi çok fazla endişelendirmelerine izin vermeyin.\nRNA polimeraz, DNA'nın RNA'ya kopyalanmasını sağlayan enzimdir. RNA polimeraz, bir DNA şablonu kullanarak, baz eşleştirmesi yoluyla yeni bir RNA molekülü sentezler. Örneğin eğer DNA şablonunda bir G varsa, RNA polimeraz, uzamakta olan RNA ipliğine bir C nükleotidi ekler.\nRNA polimeraz, yeni RNA ipliğini her zaman 5'-3' yönünde yapar. Bu, RNA nükleotidlerini (A, U, C ve G) yalnızca 3' uca eklediği anlamına gelir.\n5' ve 3' ne anlama gelir? Bir DNA ya da RNA ipliğinin iki ucu birbirinden farklıdır. Bu da DNA ya da RNA ipliklerinin, yönlülük özelliği olduğu anlamına gelir. Zincirin 5' ucunda, zincirdeki ilk nükleotidin fosfat grubu açıktadır. Fosfat grubu, şeker halkasındaki 5' karbona bağlı olduğundan, bu uç, 5' uç olarak adlandırılır. 3' uç olarak adlandırılan diğer uçta, zincire eklenen son nükleotidin hidroksil grubu açıktadır. Hidroksil grubu, şeker halkasındaki 3' karbona bağlı olduğundan, bu uç, 3' uç olarak adlandırılır. DNA replikasyonu ve transkripsiyonu gibi birçok süreç, DNA ya da RNA ipliğinin yönlülüğüne bağlı belirli bir yönde gerçekleştirilir. Nükleik asitler makalesini okuyarak daha fazla bilgi edinebilirsiniz.\nRNA polimeraz, birçok alt birimi olan ve bakteriler gibi basit organizmalarda da bulunan büyük enzimlerdir. Ek olarak, insanlar ve ökaryotların üç farklı RNA polimeraz enzimi vardır: I, II ve III. Bu enzimlerin her biri, belirli gen sınıflarının transkripsiyonu için kullanılır.\nTranskripsiyonun başlaması\nBir genin transkripsiyonunun başlaması için, RNA polimeraz, gene, promotör adı verilen bölgesinden bağlanır. Bunu, promotörün, polimeraza, transkripsiyona başlamak için DNA üzerinde nereye yerleşmesi gerektiğini söylemesi olarak da düşünebiliriz.\nHer genin (ya da bakteriler söz konusu olduğunda transkripsiyonu birlikte yapılan gen gruplarının) kendisine ait bir promotörü vardır. Promotör, RNA polimeraz ya da yardımcı proteinlerinin DNA'ya bağlanmasını sağlayan DNA dizileri içerir. Transkripsiyon balonu oluştuğunda, polimeraz da transkripsiyon işlemine başlar.\nBakterilerin promotörleri\nPromotörün nasıl işlediğine dair daha iyi bir fikir edinmek için, bakterilerde bir örneğe göz atalım. Tipik bir bakteri promotörü, -‍ 10‍ ve -‍ 35‍ elementleri olmak üzere iki önemli DNA dizisine sahiptir.\nRNA polimeraz bu dizileri tanır ve doğrudan bu dizilere bağlanır. Diziler, polimerazın, hedef geni kopyalamaya başlaması için doğru yere bağlanmasını sağlarken, doğru yöne doğru yönlenmiş olduğundan da emin olurlar. Nasıl? Enzimin arka kısmının -‍ 35‍ elementine, ön kısmının ise -‍ 10‍ elementine bağlandığını söyleyebiliriz. Bu da, RNA polimerazın, promotöre bağlanabilmesi için yöneliminin doğru olması yani transkripsiyonu gerçekleştirilecek bölgeye doğru yönelmiş olması gerektiği anlamına gelir.\nRNA polimeraz bağlandıktan sonra, DNA'yı açarak çalışmaya başlar. DNA'nın açılması -‍ 10‍ elementinde gerçekleşir, bu bölge A ve T nükleotidlerinin yoğunluğu sebebiyle açılması daha kolay olan bir bölgedir (A ve T, C ve G'ye göre daha az hidrojen bağı ile birbirine bağlı olduğundan, ayrılmaları da daha kolaydır).\n-‍ 10‍ ve -‍ 35‍ elementleri, başlama bölgesinden (DNA'daki +1‍ ) 35‍ ve 10 nükleotid önce geldikleri için bu şekilde adlandırılırlar. Eksi işaretine sahip olmalarının sebebi ise, başlama bölgesinden sonra değil, önce gelmeleridir.\nİnsanların promotörleri\nİnsanlar gibi ökaryotlarda, hücrelerimizdeki başlıca RNA polimeraz, bakteriyel RNA polimeraz gibi, promotörlere doğrudan bağlanmaz. Bunu, bazal (genel) transkripsiyon faktörleri adı verilen proteinler aracılığı ile gerçekleştirir. Bazal transkripsiyon faktörleri promotöre önce kendileri bağlanarak, hücrelerimizdeki RNA polimerazın DNA'ya tutunmasını sağlar.\nBirçok ökaryotik promotörün, TATA kutusu adı verilen bir promotörü bulunur. TATA kutusu, bakterilerdeki -‍ 10‍ elementine benzer bir rol oynar. Genel transkripsiyon faktörlerinden biri tarafından algılanır ve bu sayede, diğer transkripsiyon faktörleri ve en nihayetinde RNA polimerazın bağlanmasını sağlar. Birçok A ve T içerdiği için DNA ipliklerini ayırması da daha kolaydır.\nUzama\nRNA polimeraz, promotör üzerinde pozisyon aldıktan sonra, sıradaki adım olan transkripsiyon (uzama) başlayabilir. Uzama, RNA ipliğinin, eklenen nükleotidler sayesinde uzamaya başladığı aşamadır.\nUzama sırasında, RNA polimeraz, DNA ipliklerinin, şablon iplik olarak adlandırılanı üzerinde, 3' - 5' yönünde \"yürür\". RNA polimeraz, şablonda okuduğu her bir nükleotid için tamamlayıcı olan RNA nükleotidini, RNA ipliğinin 3' ucuna ekler.\nKimyasal tepkimeyi görmek istiyorumİşte, zincire RNA nükleotidi ekleyen tepkime:\nRNA ipliği, DNA'nın şablon olmayan ya da kodlayan ipliğiyle neredeyse aynıdır. Aralarındaki tek fark, RNA ipliklerinin timin (T) yerine urasili (U) ve farklı bir şekeri içermeleridir. Bu sebeple, yukarıdaki şemada da görebileceğimiz üzere, kodlayan iplikteki her bir T, RNA transkriptine bir U olarak kopyalanır.\nBazların şemasını görmek istiyorum Cyber Bridge'deki görseli baz alan bir görsel3‍ . RNA nükleotidleri, DNA nükleotidlerine benzerler ancak bire bir aynı değillerdir. Deoksiriboz yerine riboz şekerini içerdikleri için, şeker halkasındaki 2' karbona bağlı bir hidroksil grupları vardır. Ek olarak, RNA, timin (T) bazını içermez. RNA nükleotidleri bunun yerine, yapısal olarak timine çok benzeyen ve adenin (A) bazı ile tamamlayıcı baz çiftleri oluşturan urasil (U) bazını içerirler.\nYukarıdaki görsel, DNA'nın, her biri ardında bir RNA \"kuyruğu\" taşıyan birden fazla RNA polimeraz tarafından transkripsiyonunun gerçekleştirilmesini gösteriyor. Genin başlangıcına yakın olan polimerazların RNA kuyrukları kısayken, RNA polimeraz genin transkripsiyonunu gerçekleştirmeye devam ettikçe bu kuyruk uzar.\n_Görselin uyarlandığı kaynak: \"Transcription label en, \" Dr. Hans-Heinrich Trepte (CC BY-SA 3, 0). Uyarlanmış görsel, CC BY-SA 3, 0 lisanslıdır. _\nTranskripsiyonun sonlanması\nRNA polimeraz, stop (dur) sinyalini alana kadar transkripsiyona devam eder. Transkripsiyonun bitmesi sonlanma olarak adlandırılır ve polimerazın DNA'nın sonlandırıcı (terminatör) adı verilen bir dizisinin transkripsiyonunu yapması ile gerçekleşir.\nBakterilerde sonlanma\nBaktrilerde iki önemli sonlanma stratejisi bulunur: Ro'ya bağlı ve Ro'dan bağımsız.\nRo'ya bağlı sonlanmada, RNA, Ro faktör adı verilen bir proteinin bağlanabileceği bir bölgeye sahiptir. Ro faktör, bu diziye bağlanır ve transkript üzerinde RNA polimeraza doğru \"tırmanmaya\" başlar.\nRo faktör, transkripsiyon balonundaki polimeraz yetiştiğinde, RNA transkriptini ve DNA ipliğini birbirinden ayırır, bunun sonucunda RNA molekülü ayrılır ve transkripsiyon sonlanmış olur. DNA üzerinde daha sonra gelen ve transkripsiyon stop (dur) noktası, RNA polimerazın duraklamasına sebep olarak Ro'nun yetişmesine yardımcı olur. 4‍\nRo'dan bağımsız sonlanma ise, DNA şablon ipliğindeki belirli dizilere dayalıdır. RNA polimeraz, transkripsiyonu yapılan genin sonuna yaklaştığında, C ve G nükleotidlerinin yoğun olduğu bir bölgeye gelir. Bu bölgeden kopyalanan RNA, kendi üzerine katlanır ve birbirini tamamlayan C ve G nükleotidleri bağlanırlar. Bu da, polimerazın durmasını sağlayan firkete yapısını oluşturur.\nBir sonlandırıcıda, RNA'da firketeyi takiben, şablon DNA'nın A nükleotidlerine karşılık gelen bir dizi U nükleotidi bulunur. RNA transkriptinin U-A bölgesi, şablon DNA ile zayıf bir etkileşim içerisindedir. Bu durum, polimerazın duraksaması ile bir araya gelince, enzimin ayrılması ve RNA transkriptini serbest bırakması için yeterli kararsızlığa sebep olur.\nÖkaryotlarda transkripsiyon sonlanmasıİnsanlar gibi ökaryotlarda, transkripsiyon sonlanması genin tipine bağlı olarak değişir. Burada, protein kodlayan genler söz konusu olduğunda sonlanmanın nasıl gerçekleştiğine odaklanacağız. Not: Bu son derece garip bir mekanizmadır. Konuyu ayrıntılı bir şekilde inceleyen biyologlar için bile anlamlı olmadığını eklemek ve sizi uyarmak istiyoruz! Sonlanma, RNA transkriptinde bir poliadenilasyon sinyali ortaya çıktığında başlar. Bu, bir RNA transkriptinin bitmesi garektiği yeri işareleyen bir dizi nükleotidden oluşur. Poliadenilasyon sinyali, yakındaki RNA transkriptini keserek RNA polimerazdan ayıran bir enzim tarafından algılanır. RNA polimeraz, garip bir şekilde, transkript ayrıldıktan sonra da transkripsiyona devam eder ve 500‍ -‍ 2. ‍ 000‍ nükleotide karşılık gelen bir RNA oluşturur. Nihayetinde henüz tam olarak anlaşılmamış bir mekanizma ya da mekanizmalar sayesinde DNA'dan ayrılır6‍ . Ek RNA'nın translasyonu gerçekleşmez ve transkripsiyonun atık sayılabilecek bir yan ürünü olarak görülür.\nRNA transkriptine ne olur?\nSonlanmadan sonra, transkripsiyon biter. Translasyonda kullanılmak için hazır olan RNA transkripti, mesajcı RNA (m RNA) olarak adlandırılır. RNA transkriptleri, bakterilerde, transkripsiyonu takiben, translasyon için hazırdırlar. Aslına bakılırsa bunun birbirini takip eden iki süreç olmadığını; translasyonun, transkripsiyon devam ederken başladığını söylemek de mümkündür.\nAşağıdaki şemada, farklı genlerden kopyalanan m RNA'ları görüyoruz. Transkripsiyon sürüyor olmasına rağmen, her m RNA'ya ribozomların bağlanmış olduğunu ve proteinin translasyouna başlamış olduklarını görüyoruz. Bir m RNA'nın birden fazla ribozom tarafından translasyonu gerçekleşirken; m RNA'nın, ribozomlar ile birlikte bir poliribozom oluşturduğu söylenir.\nGörselin uyarlandığı kaynak: \"Prokaryotic transcription: Figure 3, Open Stax College, Biology, CC BY 4. 0.\nBakterilerin m RNA'sı için translasyon ve trankripsiyon aynı anda nasıl gerçekleşebilir? Bunun sebeplerinden biri, bu işlemlerin ikisinin de 5'-3' yönde gerçekleşmesidir. Bu da, işlemlerden birinin, sürmekte olan diğerini izleyebileceği anlamına gelir. Ek olarak, bakterilerde, transkripsiyonu, translasyondan ayırabilecek iç zar bölümleri bulunmamaktadır.\nİnsanların ya da diğer ökaryotların hücreleri için ise durum çok farklıdır. Bunun sebebi ise, transkripsiyonun insan hücrelerinin çekirdeğinde, translasyonun ise sitozolde gerçekleşmesidir. Ökaryotlarda, RNA molekülünün, translasyon öncesi özel bir işleme tabii tutulması gerekir. Bu da, translasyonun başlayabilmesi için transkripsiyonun ve RNA işlenmesi adımlarının tamamlanmış olması gerektiği anlamına gelir. Bu adımlarla ilgili bilgi edinmek için transkripsiyon ve RNA işlenmesi videosuna göz atabilirsiniz.\nAçıklama ve Kaynaklar Açıklama: Bu makalenin uyarlandığı kaynaklar: \"Prokaryotic transcription, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 61. \"Eukaryotic transcription, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 61. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Berger, S. (2006). The mushroom Amanita phalloides. Transcription and RNA polymerase II. Alıntı yapılan adres: http: //www. chem. uwec. edu/Webpapers2006/sites/bergersl/pages/amanitin. html. Amanita phalloides. (6 Şubat 2016). Alıntı yapılan tarih ve kaynak: 13 Şubat 2016, Wikipedia, https: //en. wikipedia. org/wiki/Amanita_phalloides. Cyber Bridge. (2007). RNA structure. Structure of DNA. Alıntı yapılan adres: http: //cyberbridge. mcb. harvard. edu/dna_3. html. Rho factor. (19 Ekim 2016). Alıntı yapılan tarih ve kaynak: 6 Kasım 2016, Wikipedia: https: //en. wikipedia. org/wiki/Rho_factor. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Three eukaryotic RNA polymerases employ different termination mechanisms. n Molecular cell biology (4. baskı, bölüm 11. 1). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21601/#_A2857_. Richard, P. ve Manley, J. L. (2009). Transcription termination by nuclear RNA polymerases. Genes & Dev. , 23, 1247-1269. http: //genesdev. cshlp. org/content/23/11/1247. full. Referanslar: 3'-end cleavage and polyadenylation. (2016). Nobelprize. org. Alıntı yapılan adres: http: //www. nobelprize. org/educational/medicine/dna/a/splicing/splicing_endformation. html. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). Posttranscriptional controls. Molecular biology of the cell (4. baskı). New York, NY: Garland Science. Alıntı yapılan adres: http: //www. ncbi. nlm. nih. gov/books/NBK26890/. Alpha-amanitin. (11 Şubat 2016). Alıntı yapılan tarih ve adres: 13 Şubat 2016, Wikipedia: https: //en. wikipedia. org/wiki/Alpha-Amanitin. Amanita phalloides. (6 Şubat 2016). Alıntı yapılan tarih ve adres: 13 Şubat 2016, Wikipedia: https: //en. wikipedia. org/wiki/Amanita_phalloides. Berg, J. M. , Tymoczkso, J. L. ve Stryer, L. (2002). Transcription is catalyzed by RNA polymerase. Biochemistry (5. baskı, bölüm 28, 1). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22546/. Berger, Shanna. (2006). Eukaryotic transcription. Transcription and RNA polymerase II. Alıntı yapılan adres: http: //www. chem. uwec. edu/Webpapers2006/sites/bergersl/pages/eukaryotic. html. Berger, S. (2006). The mushroom Amanita phalloides. Transcription and RNA polymerase II. Alıntı yapılan adres: http: //www. chem. uwec. edu/Webpapers2006/sites/bergersl/pages/amanitin. html. Boundless (8 Ocak 2016). Initiation of transcription in eukaryotes. Boundless biology. Alıntı yapılan adres: https: //www. boundless. com/biology/textbooks/boundless-biology-textbook/genes-and-proteins-15/eukaryotic-transcription-108/initiation-of-transcription-in-eukaryotes-445-11670/. Brown, T. A. (2002). Assembly of the transcription initiation complex. Genomes (2. baskı, 9. bölüm). Oxford, UK: Wiley-Liss. Alıntı yapılan adres: www. ncbi. nlm. nih. gov/books/NBK21115/. Gong, X. Q. , Nedialkov, Y. A. ve Burton, Z. F. (2004). α-amanitin blocks translocation by human RNA polymerase II. The Journal of Biological Chemistry, 279, 27422-27427. http: //dx. doi. org/10, 1074/jbc. M402163200. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Transcription and RNA polymerase. An introduction to genetic analysis (7. baskı). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK22085/. Inverted repeat. (13 Şubat 2016). Alıntı yapılan tarih ve adres: 13 Şubat 2016, Wikipedia: https: //en. wikipedia. org/wiki/Inverted_repeat. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Bacterial transcription initiation. Molecular cell biology (4. baskı, bölüm 10, 2). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21612/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). RNA polymerase II transcription-initiation complex. Molecular cell biology (4. baskı, bölüm 10, 6). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21610/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Transcription termination. Molecular cell biology (4. baskı, bölüm 11, 1). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21601/. Moran, L. A. (16 Eylül 2008). How RNA polymerase binds to DNA [Web log post]. Sandwalk: Strolling with a skeptical biochemist. Alıntı yapılan adres: http: //sandwalk. blogspot. com/2008/09/how-rna-polymerase-binds-to-dna. html Open Stax College, Biology. (23 Mart 2016). Eukaryotic transcription. Open Stax CNX. Alıntı yapılan kaynak: http: //cnx. org/contents/GFy_h8cu@10, 8: 6l70P9u6@5/Eukaryotic-Transcription. Open Stax College, Concepts of Biology. (31 Ekim 2016). Transcription. Open Stax CNX. Alıntı yapılan kaynak: http: //cnx. org/contents/s8Hh0o Oc@9. 11: Tku NUJis@3/Transcription. Polyadenylation. (24 Ocak 2016). 11 Şubat 2016'da Wikipedia'dan indirilmiştir: https: //en. wikipedia. org/wiki/Polyadenylation. Purves, W. K. , Sadava, D. E. , Orians, G. H. ve Heller, H. C. (2004). Transcription: DNA-directed RNA synthesis. Life: the science of biology (7. baskı, sayfa 237-239). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Genes and how they work. Biology (10. baskı, AP edisyonu, sayfa 278-303). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Transcription is the DNA-directed synthesis of RNA: A closer look. Campbell biology (10. baskı, sayfa 340-342). San Francisco, CA: Pearson. Rho factor. (19 Ekim 2016). Alıntı yapılan tarih ve kaynak: 6 Kasım 2016, Wikipedia: https: //en. wikipedia. org/wiki/Rho_factor. Richard, P. ve Manley, J. L. (2009). Transcription termination by nuclear RNA polymerases. Genes & Dev. , 23, 1247-1269. http: //genesdev. cshlp. org/content/23/11/1247. full. Saunders, A. , Core, L. J. ve Lis, J. T. (2006). Breaking barriers to transcription elongation. Nature Reviews Molecular Cell Biology, 7, 557-567. http: //dx. doi. org/10, 1038/nrm1981. Terminator (genetics). (14 Aralık 2015). Alıntı yapılan tarih ve adres: 13 Şubat 2016, Wikipedia: https: //en. wikipedia. org/wiki/Terminator_%28genetics%29. Webb, S. Witte, L. , Wong, K. , Woreta, T. ve Yoo, E. (2002, May 8). TFIIH. In RNA polymerase II in eukaryotes and prokaryotes. Alıntı yapılan adres: http: //www. biochem. umd. edu/biochem/kahn/molmachines/newpol II/TFIIH. html."
    },
    {
        "url": "https://tr.khanacademy.org/science/biology/gene-expression-central-dogma/transcription-of-dna-into-rna/a/eukaryotic-pre-mrna-processing",
        "title": "Ökaryotik pre-mRNA'nın İşlenmesi",
        "contents": "Önemli noktalar:\nÖkaryot bir hücrede bir RNA transkripti yapıldığında, bir pre-m RNA (öncül m RNA) olarak adlandırılır ve bir mesajcı RNA (m RNA) olabilmesi için işlenmesi ya da ilave işlemlerden geçmesi gerekir. RNA transkriptinin başlangıcına bir 5' başlık, sonuna ise bir 3' poli-A kuyruğu eklenir. Uçbirleştimede (splicing), RNA transkriptinin, intronlar adı verilen bazı bölgeleri çıkarılır ve çıkarma işleminden sonra geriye kalan, ekson adı verilen bölgeleri yeniden bir araya getirilir. Bazı genler, alternatif uçbirleştirmeye uğratılır, bunun sonucunda, aynı başlangıç transkriptinden, farklı ve olgun m RNA molekülleri elde edilir.\nGiriş\nŞimdi bir kitap fabrikanız olduğunu ve en sevdiğiniz kitabın tüm sayfalarının basımının tamamlandığını düşünün. Sayfalar elinizde ancak kitap hazır mı? Tabii ki de hayır! Sayfaların bir kitap olacak şekilde bir araya getirilmesi ve kitabın kapaklarının olması gerekir, öyle değil mi? Ek olarak, basımı tamamlanmış olan sayfalar arasında, boş ya da hatalı olanların olup olmadığının da kontrol edilmesi gerekir. Kitabı alan müşterilerin mutsuz olmaması adına, kitap satışa çıkmadan tüm bu kontrollerin yapılması gerekir.\nKitap örneğinde bahsettiğimiz durum, vücudumuz hücrelerinde RNA transkriptinin maruz kaldığı duruma çok benzer. İnsanlar ve diğer ökaryotlarda, yeni sentezlenmiş olan RNA transkripti (RNA polimeraz baskı makinesinden taze çıkmış olan), henüz tam anlamıyla hazır değildir. Bu RNA, pre-m RNA ya da öncül m RNA olarak adlandırılır ve translasyona katılabilecek olgun bir mesajcı RNAya (m RNA) dönüşebilmesi için bazı ilave işlemlerden geçmesi gerekir. Bu işlemleri aşağıdaki gibi özetleyebiliriz:\nTranskript molekülünün iki ucuna bir başlık ve bir kuyruk molekülünün eklenmesi. Bunlar, aynen bir kitabın kapakları gibi m RNA molekülü için koruyucu bir rol üstlenirler. İntron adı verilen işe yaramayan dizilerin çıkarılması. Bu noktada, intronları, basımı tamamlanmış sayfalar arasında boş ya da hatalı olanlar gibi düşünebiliriz. Kitabın okunabilir olması için bu sayfaların çıkarılması gerekir.\nBu makalede, başlığı, kuyruğu ve RNA transkriptlerinin maruz bırakıldığı ökaryotik modifikasyonları ayrıntılı bir şekilde ele alacak, nasıl gerçekleştiklerini ve RNA'dan doğru proteinin elde edilmesi adına neden önemli olduklarını öğreneceğiz.\nÖkaryotik pre-m RNA'nın işlenmesine genel bakış\nHızlı bir tekrar olması adına, bir genin protein ya da bir proteinin bir kısmının sentezlenebilmesi için okunması olarak tanımlanan gen ifadesinin bakteri ve insanlar gibi ökaryotlarda farklı gerçekleştiğini hatırlatmak isteriz.\nBakterilerde, RNA transkriptler, mesajcı RNA gibi davranarak protein sentezine başlamak için hazırdırlar. Ökaryotlarda ise işler bir miktar daha karmaşık ve ilginçtir. Ökaryotik hücrelerinizin birinde, transkripsiyon sonucu sentezlenmiş olan molekül, pre-m RNA ya da öncül m RNA olarak adlandırılır. Bu, gerçek bir mesajcı RNA'ya (m RNA) dönüşebilmesi için işlenmesi gerektiği anlamına gelir. pre-m NA'nın geçireceği işlemler arasında:\nRNA'nın başına bir 5' başlık eklenmesi RNA'nın sonuna bir poli-A kuyruğu (A nükleotidlerinden oluşan bir kuyruk) eklenmesiİşe yaramayan diziler olan intronların çıkarılması ve çıkarma işlemi sonunda geriye kalan iyi dizilerin (eksonlar) yeniden bir araya getirilmesi\npre-m RNA bu işlemleri tamamladıktan sonra, olgun bir m RNA molekülü haline gelir. Çekirdekten dışarı çıkar ve protein sentezi için kullanılır.\n5' başlık ve poli-A kuyruğu\npre-m RNA'nın iki ucu da, kimyasal grupların eklenmesi ile değişikliğe uğratılır. Başlangıçtaki grup (5' uç), başlık olarak adlandırılırken sonda yer alan grup ise (3' uç), kuyruk olarak adlandırılır. Hem başlık hem de kuyruk, transkripti korurken, çekirdekten dışarı çıkarılmasına ve sitozolde bulunan ribozomlarda (protein yapıcı \"makineler\") translasyonunun gerçekleşmesine yardımcı olur1‍ .\n5' başlık, transkripsiyon sırasında, transkriptin ilk nükleotidine eklenir. Başlık, modifiye edilmiş bir guanin nükleotididir ve transkriptin parçalanmasını engeller. Aynı zamanda ribozomun m RNA'ya bağlanıp, protein sentezi için okunmaya başlamasına yardımcı olur.\nPoli-A kuyruğu nasıl eklenir? RNA'nın 3' ucu biraz garip bir şekilde oluşur. Transkripsiyon sırasında, poliadenilasyon sinyali adı verilen bir dizi ortaya çıktığında, bir enzim RNA'yı bu bölgede ikiye keser. Farklı bir enzim, kesilmiş bölgeye 100‍ -‍ 200‍ adenin (A) nükleotidi ekler ve böylece bir poli-A kuyruğu oluşturur. Kuyruk, transkriptin kararlılığını arttırır ve çekirdekten sitozele aktarılmasına yardımcı olur.\nRNA uçbirleştirme (splicing)\nHücrelerimizdeki RNA'nın işlenmesindeki üçüncü büyük olay, RNA uçbirleştirme (splicing) olarak adlandırılır. RNA uçbirleştirmede, pre-m RNA'nın, intron olarak adlandırılan kısımları, bir protein ve RNA kompleksi olan splisozom tarafından algılanır ve çıkarılır. İntronların, RNA molekülünün \"iyi kısımlardan oluşan versiyonunun\" bir araya getirilmesi için çıkarılması gereken \"işe yaramayan\" diziler olduğunu düşünebiliriz.\n\"İyi kısımlar\", tam olarak ne anlama geliyor? RNA'nın çıkarılmayan kısımları da ekson olarak adlandırılır. Eksonlar, splisozom tarafından bir aaya getirilir ve böylece çekirdekten dışarıya aktarılmaya hazır olgun bir m RNA elde edilmiş olur.\nBurada önemli olan, protein kodlamada yalnızca eksonlar olmasıdır. İntronlar, protein sentezi için bilgi taşımamakla birlikte, m RNA'nın bir proteini doğru bir dizilim ile kodlayabilmesi için çıkarılmaları gerekir. Splisozom bir intronu çıkarmazsa, \"işe yaramayan\" bilgi içeren bir m RNA oluşur ve translasyon sırasında da yanlış protein sentezlenir.\nSplisozom ve intronların nasıl algılandığı hakkında daha fazla bilgi edinmek ister misiniz? Uçbirleştirmenin doğru ve tutarlı olması gerekir. RNA'nın özenli bir şekilde kesilmesi ve birleştirilmesinden sorumlu olan splisozom, protein ve küçük RNA'lardan oluşmuş bir enzim kompleksidir. İntronların çoğu, uçlarında markör diziler içerirler ve bu diziler, küçük RNA'lar tarafından algılandıktan sonra, splisozom intronu çıkarması için yönlendirilir. İntron çıkarıldıktan sonra, splisozom, eksonları \"yapıştırır\".\nAlternatif uçbirleştirme\nNeden uçbirleştirme? Uçbirleştirmenin neden var olduğunu tam olarak bilmiyoruz ve bunun aslında atık anlamında son derece duyarsız bir sistem olduğunu söylemek de mümkün. Yine de, uçbirleştirme, alternatif uçbirleştirme adı verilen bir süreci mümkün kılar. Alternatif uçbirleştirme sayesinde, aynı genden birden fazla m RNA elde edilebilir. Alternatif uçbirleştirme sayesinde, biz (ve diğer ökaryotlar), DNA'mızdaki genlerden daha fazla proteini biraz da sinsi bir şekilde sentezleyebiliriz.\nAlternatif uçbirleştirmede, bir pre-m RNA, iki hatta bazen daha da fazla farklı yoldan biri uygulanır. Örneğin aşağıdaki şemada, aynı pre-m RNA'nın, hangi eksonlarının saklanacağına bağlı olarak üç farklı şekilde uçbirleştirmeye uğratılabileceğini görüyoruz. Bunun sonucunda üç farklı olgun m RNA elde edilir ve her birinin, yapısı farklı bir proteine translasyonun gerçekleşir.\n_Görsel hakları: \"DNA, alternative splicing, \" National Human Genome Research Institute (genel kullanıma açık). _\nGerçekten de, bu uçbirleştirme neden var? Bu, harika bir soru! Ve profesyonel biyologların da bu sorunun cevabına ihtiyacı var! İntronların ve uçbirleştirmenin, ökaryotlarda neden bu kadar yaygın olarak görüldüğünü henüz bilmiyoruz. Olasılıklardan biri, uçbirleştirmenin genel anlamda, ökaryotlar için önemli olan ve bir genden farklı birçok protein sentezlenmesini sağlayan alternatif uçbirleştirmeyi mümkün kılmasıdır. Ek olarak, intronların zaman zaman bir genin ifadesini kontrol eden diziler içerdiğini de biliyoruz. Bu diziler, işe yaramayan diziler değildir2‍ . Zaman zaman, gen ifadesini kontrol eden küçük RNA'lar da kesilerek çıkarılmış bu intronlardan gelmektedir3‍ . Ayrıca, ekson ve intronların var olması, gen parçalarını karıştırıp eşleştiren mutasyon olayları sonucu yeni gen ve alellerin ortaya çıkmasına, dolayısıyla da evrimsel avantajlara sebebiyet vermektedir2, 4‍ .\nKendiniz deneyin: Mesajı kesin ve birleştirin\nSizin göreviniz, tabii eğer kabul ederseniz: aşağıdaki son derece gizli mesajı çözmek. İlk olarak mor olan ve altı çizili \"işe yaramayan\" harfleri çıkarmanız; ikinci olarak da, geriye kalan harfleri, birincisinden başlamak üzere üçlü gruplara bölmeniz gerekiyor.\nTHEDOGR‍ AMAPQ―‍ ANANDA‍ ZAPTQM―‍ TETHEHAT‍\nDenediniz mi?\nMor dizileri çıkardığınızda, aşağıdaki harf dizisini elde etmiş olmanız gerekiyor: Sonucu göster THEDOGR‍ ANANDA‍ TETHEHAT‍ Kalan harfleri de üçlü gruplara ayırdığınızda da, şu mesajı elde etmeniz gerekir: Sonucu göster THE DOG R‍ AN AND A‍ TE THE HAT‍ Tamam, bunun, dünyadaki en gizli mesaj olmadığını kabul ediyoruz. Ancak umarız şapka yenilebilir bir şapkadır.\nAz önce gerçekleştirdiğiniz işlemler, hücrelerimizin de gen ifadesi gerçekleştirirken yapmaları gereken işlemlerdir. Makalenin başında da bahsettiğimiz üzere, ökaryotik pre-m RNA'ların çoğu, aynen yukarıdaki örnekteki mor harfler gibi, intron adı verilen \"işe yaramayan\" diziler içeriyor. Olgun m RNA'nın elde edilebilmesi için, bu dizilerin çıkarılması ve sonrasında da geriye kalan, yukarıdaki mesajdaki kahverengi harflere karşılık gelen, ekson adı verilen anlamlı dizilerin yeniden bir araya getirilmeleri gerekir.\nTranslasyon sırasında, m RNA dizilimi, üçlü nükleotid grupları halinde okunur. Üç harften oluşan her \"kelime\", polipeptide (protein ya da protein alt birimi) eklenen bir amino aside karşılık gelir. RNA uçbirleştirme işlemine maruz bırakılmamış olsaydı, sahip olmaması gereken fazla nükleotidleri de içerecekti ve bu da doğru olmayan bir protein \"mesaj\"ına sebebiyet verecekti. Aynı durumla, yukarıdaki mesajdaki mor harfleri çıkarmadığımızda da karşılaşabiliriz:\nTHE DOG R‍ AM APQ―‍ ANA NDA‍ ZAP TQM ―‍ TET HEH AT‍\nCümledeki mor harfleri çıkarmak, doğru mesajı elde etmemize yardımcı olduğundan, m RNA'nın da doğru bilgiyi taşıması (ve doğru polipeptidin üretimi) için uçbirleştirme son derece önemlidir.\nGerçek bir RNA molekülü kullandığımız bir örnek Aşağıda, eksonları koyu bordo, intronları da mor ve altı çizili harflerle gösterilmiş bir pre-m NA dizisi görüyorsunuz: 5’-…AUGCACUAU‍ GUAUGUGCCUUUUUGUGCUGUG―‍ GAAGCGUAA…-3’‍ pre-m RNA doğru bir şekilde kesilip birleştirildiğinde, olgun m RNA'nın nükleotidleri aşağıdaki üçlü gruplar halinde okunur ve bunun sonucunda da aşağıda gösterilen polipeptid elde edilir: 5’-…AUG CAC UAU ‍ GAA GCG UAA…-3’‍ ‍ ‍ ‍ ‍ ‍ ‍ ‍ ‍ ‍ ‍ ‍ ‍ Met - His - Tyr - Glu - Ala - STOP‍ İntron, pre-m RNA'dan doğru bir şekilde çıkarılmazsa, sonuç olarak elde edilen anormal m RNA fazladan nükleotidlere sahip olur. Nükleotidler, aşağıda gösterildiği gibi üçlü gruplar halinde okunduğunda da, amino asit dizilimi doğru olmayan bir polipeptid elde edilir. Olması gerekenden fazla amino asit bulunur ve ikinci eksonun belirlediği amino asit, okuma çerçevesinin kayması sebebiyle polipeptidde yer almaz. 5’-…AUG CAC UAU ‍ GUA UGU GCC UUU UUG UGC UGU G―‍ GA AGC GUA A…-3’‍ ‍ ‍ ‍ ‍ ‍ ‍ ‍ ‍ ‍ ‍ ‍ Met - His - Tyr - Val - Cys - Ala - Phe - Leu - Cys - Cys - Gly - Ser - Val …‍ Yukarıda ele aldığımız, amino asitler ve nükleotidler arasındaki tüm bu bağlantılar, genetik kod tablosu kullanılarak belirlenebilir. _Görsel hakları: \"The genetic code: Figure 3, \" by Open Stax College, Biology (CC BY 3. 0). _Bourdin ve çalışma arkadaşlarının intron dizisi değiştirilmiş. 4‍ .\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Alteration of m RNA ends. Campbell biology (10. bsakı, sayfa 342-343). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The functional and evolutionary importance of introns. Campbell biology (10. baskı, sayfa 344). San Francisco, CA: Pearson. Keren, H. , Lev-Maor, G. ve Ast, G. (2010). Alternative splicing and evolution: diversification, exon definition and function. Nature Reviews Genetics, 11, 345-355. http: //dx. doi. org/10, 1038/nrg2776. Alıntı yapılan adres: https: //www. tau. ac. il/~gilast/PAPERS/nrg2776. pdf. Standage, D. (8 Nisan 2012). Why do eukaryotic organisms have introns in their DNA? [Answer] Biology stack exchange. Alıntı yapılan kaynak: http: //biology. stackexchange. com/questions/1724/why-do-eukaryotic-organisms-have-introns-in-their-dna. Bourdin, C. M. , Moignot, B. , Wang, L. , Murillo, L. , Juchaux, M. , Quinchard, S. , Lapied, B. , Guérineau, N. C. , Dong, K. ve Legros, C. (2013). Intron retention in m RNA encoding ancillary subunit of insect voltage-gated sodium channel modulates channel expression, gating regulation and drug sensitivity. PLo S ONE, 8(8), e67290. http: //dx. doi. org/10, 1371/journal. pone. 0067290. Ek referanslar: 3'-end cleavage and polyadenylation. (2016). Nobelprize. org. Alıntı yapılan adres: http: //www. nobelprize. org/educational/medicine/dna/a/splicing/splicing_endformation. html. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). Posttranscriptional controls. Molecular biology of the cell (4. baskı). New York, NY: Garland Science. Alıntı yapılan adres: http: //www. ncbi. nlm. nih. gov/books/NBK26890/. Intron/introns. (2014). Scitable. Alıntı yapılan adres: http: //www. nature. com/scitable/definition/intron-introns-67. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Processing of eukaryotic m RNA. Molecular cell biology (4. baskı, bölüm 11, 2). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21563/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Transcription termination. Molecular cell biology (4. baskı, bölüm 11, 1). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21601/. Polyadenylation. (24 Ocak 2016). 11 Şubat 2016'da Wikipedia'dan indirilmiştir: https: //en. wikipedia. org/wiki/Polyadenylation. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Genes and how they work. Biology (10. baskı, AP edisyonu, sayfa 278-303). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Eukaryotic cells modify RNA after transcription . Campbell biology (10. baskı, sayfa 342-345). San Francisco, CA: Pearson."
    },
    {
        "url": "https://tr.khanacademy.org/science/biology/gene-expression-central-dogma/translation-polypeptides/a/translation-overview",
        "title": "Translasyon (Özet)",
        "contents": "Giriş\nBir saniye ellerinize bakın. Gördüğünüz kemik, deri ve kas, hücrelerden oluşmuştur ve bu hücrelerin her biri milyonlarca protein içerir1‍ . Hatta proteinler Dünya'daki tüm organizmalar için temel moleküler ''yapı taşıdır''.\nBu proteinler hücrede nasıl üretilir? Öncelikle, protein sentezi için gerekli talimatların, bir hücrenin DNA'sında gen şeklinde ''yazılı'' olduğunu bilmelisiniz. Bu fikir sizin için yeniyse, proteinlerin temeline inmeden önce DNA'dan RNA'ya ve proteine (merkezi dogma) başlıklı bölüme göz atmanızı öneririz.\nTemel olarak bir gen iki aşamalı bir süreçte protein sentezi için kullanılır:\n1‍ . Aşama: Transkripsiyon. Burada, bir genin DNA dizisi RNA biçiminde ''yeniden yazılır''. Sizin ve benim gibi ökaryotlarda RNA, mesajcı RNA veya m RNA denilen son ürünü elde etmek için işlenir (ve genellikle bazı parçaları kesilir). 2‍ . Aşama: Translasyon. Bu aşamada, özel bir amino asit serisi içeren proteini (veya bir protein öbeğini/alt birimini) yapmak için m RNA'nın \"şifresi çözülür\". ''Amino asit'' tam olarak nedir? Güzel soru! Amino asit bir proteinin ''yapı taşıdır''. Her protein, birçok amino asitten oluşur. Protein oluşturan amino asitlerin tümü aynı genel yapıyı paylaşır ama her biri kendisine belirli özellikler kazandıran kimyasal ''yan zincirlere'' sahiptir. Amino asitler videosunda, amino asitlerle ilgili daha fazla bilgi edinebilirsiniz.\n_Görselin uyarlandığı kaynak: \"Enzimlerle moleküler biyokimyanın merkezi dogması, \" Daniel Horspool (CC BY-SA 3, 0). Uyarlanmış görsel CC BY-SA 3, 0 lisanslıdır. _\nBu makalede translasyonu daha yakından ele alacak ve süreçte görev alan molekülleri inceleyeceğiz.\nGenetik kod\nTranslasyon esnasında hücre, mesajcı RNA'daki (m RNA) bilgiyi \"okur\" ve protein sentezi için kullanır. Aslında daha teknik olmak gerekirse, m RNA her zaman bütün proteini kodlamaz ya da protein sentezi için gerekli talimatları içermez. Ancak bunun yerine, her zaman bir polipeptit veya amino asit zinciri kodlayacağını söyleyebiliriz.\nBir saniye, ikisinin ne farkı var? Bu, özellikle de translasyonu ilk kez öğreniyorsanız size biraz saçma gelebilecek teknik bir ayrıntı! Aralarındaki temel farkı şu şekilde açıklayabiliriz: Protein bir hücrede fonksiyonel olan ve birleştirilmiş bir makromoleküldür. Bazı proteinler yalnızca tek bir amino asit zincirinden oluşurken bazıları birden fazla amino asit zincirinden oluşabilir. Polipeptit tek bir amino asit zinciri için kullanılan bir diğer kavramdır. Fonksiyonel proteini kendisi tek başına oluşturabilir veya işleyen bir protein yapmak için diğer polipeptitlerle bir araya gelebilir.\n_Görsel hakları: \"Genetik kod, \" Open Stax College, Biology (CC BY 3, 0). _\nBir m RNA'da polipeptit yapımı için gerekli talimatlar üçerli gruplar halinde okunan RNA nükleotitleridir (A, U, C ve G). Bu üçerli gruplar kodon olarak adlandırılır.\nAmino asitler için 61‍ tane kodon vardır ve her biri proteinlerde yaygın olarak bulunan 20‍ amino asit arasından bir tanesini belirlemek için ''okunur''. Bir kodon (AUG) metionin amino asidini belirler ve aynı zamanda protein sentezinin başlangıcına işaret eden başlangıç kodonu görevi görür.\nAmino asitleri belirlemeyen üç tane daha kodon vardır. Bu stop kodonları (UAA, UAG ve UGA) hücreye, polipeptidin tamamlandığını bildirir. Söz konusu olan kodon-amino asit bağlantıları, genetik kod olarak adlandırılır çünkü bu süreçte, hücre, bir m RNA'nın kodunu çözerek bir amino asit zinciri elde eder.\nGörselin uyarlandığı kaynak: \"RNA-kodonlar-amino asitler, \" Thomas Splettstoesser (CC BY-SA 4, 0). Uyarlanmış görsel CC BY-SA 4, 0 lisanslıdır.\nTranslasyona genel bakış\nBir m RNA, polipeptit sentezlemek için nasıl \"okunur\"? Translasyonda önemli rolleri olan iki molekül türü t RNA'lar ve ribozomlardır.\nTransfer RNA'lar (t RNA'lar)\nTransfer RNA'lar veya t RNA'lar, m RNA kodonlarını kodladıkları amino asitlere bağlayan moleküler ''köprülerdir''. Her t RNA'nın bir ucu belirli m RNA kodonlarına bağlanabilen ve antikodon adı verilen üç nükleotidden oluşan bir diziye sahiptir. t RNA'nın diğer ucu kodonlar tarafından belirlenen amino asitleri taşır.\nt RNA'nın birçok farklı türü bulunur. Her bir tür, bir veya birkaç kodon okur ve o kodonlarla eşleşen doğru amino asidi getirir.\nGörselin uyarlandığı kaynak: \"Translasyon: Şekil 3, \" Open Stax College, Biology (CC BY 4, 0).\nRibozomlar\nRibozomlar polipeptitlerin (proteinlerin) sentezlendiği yapıdır. Protein ve RNA'dan oluşurlar (ribozomal RNA veya r RNA). Her bir ribozomun biri büyük, biri de küçük iki alt birimi vardır ve bunlar bir m RNA etrafında bir araya gelirler (tıpkı iki parça hamburger ekmeğinin hamburger köftesini kaplayıp bir araya gelmesi gibi).\nRibozom, t RNA'ların, m RNA şablonunda kendileriyle eşleşen kodonları bulabildiği ve amino asitlerini aktarabileceği bir dizi kullanışlı bölge sağlar. Bu bölgeler A, P ve E olarak adlandırılır. Yalnızca bu da değil; ribozomlar, aynı zamanda enzim gibi hareket ederek amino asitlerin zincir oluşturmasını sağlayan kimyasal tepkimeyi de katalizlerler.\nt RNA'lar ve ribozomların yapı ve fonksiyonları hakkında daha fazla şey öğrenmek isterseniz t RNA ve ribozomlar makalesine göz atabilirsiniz.\nTranslasyonun aşamaları\nHücreleriniz günün her saniyesinde yeni proteinler üretir ve bu proteinlerin her biri doğru şekilde birleştirilmiş amino asit kümelerini içermelidir. Bu zor bir görev gibi görünebilir ancak ne mutlu ki hücreleriniz (hayvanlar, bitkiler ve bakterilerin hücreleri gibi) bu işi yapma konusunda yeteneklidir.\nHücrelerin proteinleri nasıl sentezlediğini görmek için translasyonu üç aşamaya bölelim: başlama, uzama (protein zincirine eklemeler yapma) ve sonlanma (bitiş).\nBaşlayalım: Başlama\nBaşlamada, ribozom okunmak için m RNA'nın ve ilk t RNA'nın etrafında (başlangıç kodonu AUG ile eşleşen metionini taşıyan) toplanır. Başlama kompleksi adı verilen bu düzenleme, translasyonun başlaması için gereklidir.\nZinciri uzatalım: Uzama\nUzama, adından da anlaşılacağı üzere, amino asit zincirlerinin uzadıkları aşamadır. Uzamada m RNA bir seferde bir kodon olacak şekilde okunur ve her bir kodonla eşleşen amino asit uzamakta olan protein zincirine eklenir.\nHer seferinde yeni bir kodon açığa çıkar:\nEşleşen bir t RNA kodona bağlanır Mevcut amino asit zinciri (polipeptit) kimyasal tepkime yoluyla t RNA'nın amino asidine bağlanır Ribozom m RNA üzerinde bir kodon ileri kayar, böylece okunmak için yeni bir kodon açığa çıkar Reece et al. 'da benzer bir şemadan uyarlanan görsel2‍\nUzama sırasında t RNA'lar ribozomun A, P ve E bölümleri boyunca hareket ederler. Bu işlem yeni kodonlar okunduğu ve zincire yeni amino asitler eklendiği sürece tekrar eder.\nUzama aşamaları hakkında daha fazla bilgi için translasyon aşamaları makalesine göz atabilirsiniz.\nBitirelim: Sonlanma\nSonlanma tamamlanmış polipeptit zincirinin açığa çıktığı aşamadır. Bir stop kodonu (UAG, UAA veya UGA), zinciri t RNA'sından ayıran biri dizi olayı tetikleyerek ribozoma girdiğinde başlar ve zincirin ribozomdan ayrılmasını mümkün kılar.\nSonlanmadan sonra polipeptit 3 boyutlu şekle girmeye, hücre içinde doğru yere sevk edilmeye veya fonksiyonel bir protein olarak işini yapmadan önce diğer polipeptitlerle birleşmeye ihtiyaç duyabilir.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Milo, R. (2013). What is the total number of protein molecules per cell volume? A call to rethink some published values. Bioessays, 35(12), 1050-1055. http: //dx. doi. org/10, 1002/bies. 201300066. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Translation is the RNA-directed synthesis of a polypeptide: A closer look. Campbell biology (10. baskı, sayfa 350). San Francisco, CA: Pearson. Referanslar: Cooper, G. M. (2000). Translation of m RNA. The cell: a molecular approach. (2. baskı). Alıntı yapılan adres: http: //www. ncbi. nlm. nih. gov/books/NBK9849/. Open Stax College, Biology. (30 Eylül 2015). Ribosomes and protein synthesis. Open Stax CNX. Alıntı yapılan adres: https: //cnx. org/contents/s8Hh0o Oc@8, 57: FUH9XUk W@6/Translation. Open Stax College, Biology. Translation. Open Stax CNX. Alıntı yapılan adres: http: //philschatz. com/biology-concepts-book/contents/m45479. html. Purves, W. K. , Sadava, D. , Orians, G. H. ve Heller, H. C. (2004). From DNA to protein: Genotype to phenotype. Life: the science of biology (7. baskı, sayfa 233-256). Sunderland, MA: Sinauer Associates. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Translation is the RNA-directed synthesis of a polypeptide: A closer look. Campbell biology (10. baskı, sayfa 345-353). San Francisco, CA: Pearson. Translation (biology). (19 Eylül 2016). Alıntı yapılan tarih ve kaynak: 23 Ekim 2016, Wikipedia: https: //en. wikipedia. org/wiki/Translation_%28biology%29."
    },
    {
        "url": "https://tr.khanacademy.org/science/biology/gene-regulation/gene-regulation-in-bacteria/a/overview-gene-regulation-in-bacteria",
        "title": "Özet: Bakterilerde Gen Regülasyonu",
        "contents": "Önemli noktalar:\nBakteriyel genler çoğu zaman operonlarda bulunurlar. Bir operonda bulunan genlerin transkripsiyonu grup halinde gerçekleşir ve tek bir promotörleri bulunur. Her bir operon, transkripsiyonu destekleyen ya da inhibe eden regülatör (düzenleyici) proteinlerin bağlanmaları için bölge görevi gören regülatör (düzenleyici) DNA dizileri içerir. Regülatör proteinler çoğu zaman küçük moleküllere bağlanırlar. Bu, proteinin DNA bağlama yeteneğini değiştirerek, aktif ya da inaktif olmasını sağlar. Bazı operonlar, belirli küçük moleküllerin varlığından dolayı harekete geçebilir, yani indüklenebilirlerdir. Diğerleri ise normal koşullar altında aktif halde bulunurlar ancak küçük bir molekül tarafından deaktivite edilebilir, yani baskılanabilirlerdir.\nGiriş\nBakterilerin basit canlılar olduklarını düşünürüz. Ancak en basit bakterilerin bile, regülasyon söz konusu olduğunda karmaşık görevleri vardır. Örneğin bağırsaklarınızdaki ya da dişlerinizin arasındaki bakterilerin, binlerce farklı gene sahip genomları bulunmaktadır. Bu genlerin çoğu, metabolizmanın hızlandırılması, hücre yapısının korunması ya da virüslere karşı savunma gibi süreçlerde rol oynayan proteinleri kodlarlar.\nBu proteinlerin bazılarına rutin olarak, diğerlerine ancak bazı koşullar altında ihtiyaç duyulur. Kısacası, hücreler, genomlarında bulunan genlerin tamamını her zaman ifade etmezler. Genomları, farklı tarifler içeren yemek kitapları olarak düşünebiliriz. Hücre, yalnızca o anki ihtiyacını karşılayan tarifi kullanacak yani o genleri ifade edecektir.\nGen ifadesi nasıl regüle edilir?\nGen regülasyonunun farklı formları yani hangi genlerin hangi seviyede ifade edileceğini kontrol eden farklı mekanizmaları vardır. Ancak gen regülasyonu büyük oranda transkripsiyon seviyesinde gerçekleştirilmektedir.\nBakterilerin belirli bir genin m RNA'ya transkripsiyonunun yapılıp yapılmayacağını kontrol eden özel regülatör molekülleri vardır. Bu moleküller, çoğu zaman, gene yakın bir yerden DNA'ya bağlanıp, transkripsiyon enzimi olan RNA polimeraza yardımcı olur ya da onu engellerler. Gelin, genlerin bakterilerde nasıl regüle edildiklerini daha yakından inceleyelim.\nGenler, bakterilerde çoğu zaman operonlarda bulunur\nBakterilerde, ilgili genler çoğu zaman kromozom üzerinde bir grup olarak yer alırlar ve transkripsiyonları burada tek bir promotörden (RNA polimerazın bağlanma bölgesi), tek bir birim olarak gerçekleşir. Tek bir operonun kontrolü altında bulunan bu gibi gen grupları operon olarak adlandırılırlar. Operonlara bakterilerde sıklıkla rastlanırken, insan gibi ökaryotlarda nadir olarak bulunurlar.\nBir operon, genel olarak aynı süreçte işlev gösteren genleri içerir. Örnek vermek gerekirse, üzerinde çalışılmış operonlardan biri olan lac operonu, laktoz şekerinin emilimi ve metabolizmalaştırılmasında görev alan proteinleri kodlayan genler içerir. Operonlar, hücrenin, ürünlerine aynı anda ihtiyaç duyulan genleri verimli bir şekilde ifade etmesine yardımcı olurlar.\nBakteri genlerinin hepsi operonlarda mı bulunur? Hayır. Bunun tüm bakteri genleri için doğru olduğunu söyleyemeyiz. Bakterilere ait bazı genlerin transkripsiyonları tekli bir şekilde gerçekleştirilir. Transkripsiyonları tekli bir şekilde gerçekleşen genlerin her birinin kendi promotörleri ve farklı regülatör DNA dizileri bulunur. Bu, operonlarla ilgili, aşağıda bahsedilen özelliklerin, operonlarda bulunmayan bakteri genleri için de geçerli olduğu anlamına gelir.\nBir operonun anatomisi\nOperonlar yalnızca genleri kodlayan dizilerden ibaret değillerdir. Bunun aksine, operonun transkripsiyonunu kontrol eden regülatör DNA dizilerini de içerirler. Bu diziler, tipik olarak, operonun transkripsiyon seviyesini kontrol eden regülatör proteinlerin bağlanma bölgeleridir. Promotör ya da RNA polimerazın bağlanma bölgesi, regülatör DNA dizilerine verilebilecek örnekler arasındadır.\nOperonların çoğu, promotöre ek olarak farklı regülatör DNA dizileri de içerirler. Bu diziler, operonun ifadesini aktive ya da deaktive eden regülatör proteinlerin bağlanma bölgeleridir.\nBazı regülatör proteinler, operatör adı verilen DNA dizilerine bağlanan baskılayıcı (repressör) proteinlerdir. Baskılayıcı, operatörüne bağlandığında, transkripsiyonu azaltır, örneğin, RNA polimerazın DNA üzerinde ilerlemesini engeller.\nBazı regülatör proteinler ise aktivatör olarak adlandırılırlar. Aktivatörler, DNA bağlanma bölgelerine bağlandıklarında, örneğin RNA polimerazın promotöre bağlanmasına yardımcı olarak operonun transkripsiyonunu arttırırlar.\nRegülatör proteinler nereden gelir? Bir organizmanın ürettiği diğer tüm proteinler gibi, regülatör proteinler de, bakterinin genomundaki genler tarafından kodlanır. Regülatör proteinleri kodlayan bu genler zaman zaman regülatör genler olarak da adlandırılır.\nRegülatör genler, regüle ettikleri operonda mı bulunurlar? Genel bir kural olarak, bunun doğru olmadığını söyleyebiliriz. Genomun farklı bir yerinde kodlanırlar ve kendi promotör ve regülatör dizilerinin kontrolleri altında ifade edilirler. Gen, bir protein sentezi için ifade edildiğinde, bu protein, hücre içinde serbestçe hareket ederek hedef operonun DNA'sına bağlanabilir. Ancak, regülatör bir genin, kendi protein ürününün regüle ettiği aynı operon üzerinde bulunması da kesinlikle mümkündür. Regülatör bir genin ürünü, genin ifadesini kontrol ettiğinde, pozitif ya da negatif bir geri bildirim döngüsü oluşma potansiyeli doğar. Örneğin, bir aktivatör proteinin kendi ifadesini arttırması durumunda, pozitif bir geri bildirim döngüsü oluşur ve bunun sonucunda da, bu aktivatörden fazla miktarlarda elde edilir. Bu adımın gerçekleştiği, gerçek hayatta karşımıza çıkan bir örnek için çoğunluğu algılamada (bakteriler arası iletişim) otoindükleyiciler isimli makalemize göz atabilirsiniz.\nBirçok regülatör protein de, küçük moleküller tarafından aktive ya da deaktive edilebilir. Küçük molekül, proteine bağlanır, şeklini değiştierek DNA'ya bağlanma yeteneğini modifiye eder. Örnek vermek gerekirse, bir aktivatörün aktive olması yani DNA'ya bağlanabilmesi için, belirli bir küçük moleküle bağlı olması gerekir.\nOperonlar indüklenebilir ya da baskılanabilir\nBazı operonlar normal olarak \"deaktive\" durumda olsalar da, bazı küçük moleküller tarafından \"aktive\" edilebilirler. Bu durumda, bu molekül, indükleyici; bu operon da indüklenebilir olarak adlandırılır.\nÖrneğin, lac operonu, laktoz şekerinin metabolizmalaştırılmasını sağlayan enzimleri kodlayan, indüklenebilir bir operondur. Yalnızca laktozun bulunduğu ve diğer, daha tercih edilir şekerlerin bulunmadığı durumlarda aktive olur. Söz konusu indükleyici, laktozun modifiye bir formu olan allolaktozdur.\nDiğer operonlar normal olarak \"aktive\" durumda olsalar da, bazı küçük moleküller tarafından \"deaktive\" edilebilirler. Bu durumda, bu molekül, korepressör; bu operon da baskılanabilir olarak adlandırılır.\nÖrneğin, trp operonu, triptofan amino asidinin sentezinde görev alan enzimleri kodlayan, baskılanabilir bir operondur. Operon normal olarak ifade edilir ancak triptofan amino asidinin yüksek konsantrasyonlarında baskılanır. Burada bahsi geçen korepressör, triptofandır.\nBu örnekler, son derece önemli bir noktaya parmak basıyor: bakteriler, gen regülasyonu sayesinde, ortamlarındaki değişikliklere uyum sağlamak için gen ifadelerini, bir başka deyişle, hücre içindeki proteinlerin çeşitlerini değiştirebiliyorlar.\nBazı genler ve operonlar daima ifade edilir\nBirçok gen, yukarıda da anlatılan gibi, özelleşmiştir ve yalnızca belirli koşullar altında ifade edilir. Ancak, temel fonksiyonların yerine getirilmesi için ürünlerine sürekli olarak ihtiyaç duyulan genler de vardır. Bu ifadesi değişmeyen temel genler, normal büyüme koşullarında sürekli olarak ifade edilir, bir başka deyişle sürekli olarak \"aktive\" durumda bulunurlar. İfadesi değişmeyen temel genler, sürekli olarak ifade edilmelerine olanak veren promotör ve farklı regülatör DNA dizileri içerirler.\nReferanslar Bu makale CC BY-NC-SA 4, 0 lisanslıdır. Referanslar: Berg, J. M. , Tymoczko, J. L. ve Stryer, L. (2002). Prokaryotic DNA-binding proteins bind specifically to regulatory sites in operons. Biochemistry (5. baskı, bölüm 31, 1). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22512/. Bergmann, D. C. (2011). Gene regulation: How to only make RNA (and protien) at the right time and place. BIO41: 2011 Molecular biology lectures on DNA, RNA and biotechnology (sayfa 9-13). Eisenberg, E. ve Levanon, E. Y. (2013). Human housekeeping genes, revisted. Trends in Genetics, 29(10), 569-574. http: //dx. doi. org/10, 1016/j. tig. 2013, 05. 010. Kovach, T. K. (26 Şubat 2014). Jacob-Monod: The lac operon. Gene control. Alıntı yapılan kaynak: https: //www. khanacademy. org/test-prep/mcat/biomolecules/gene-control/v/jacob-monod-the-lac-operon. Open Stax College, Biology. (29 Eylül 2015). Prokaryotic gene regulation. Open Stax CNX. Alıntı yapılan kaynak: http: //cnx. org/contents/GFy_h8cu@9, 87: dr Sgd NIj@5/Prokaryotic-Gene-Regulation. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Bacteria often respond to environmental change by regulating transcription. Campbell biology (10. baskı, sayfa 361-365). San Francisco, CA: Pearson."
    },
    {
        "url": "https://tr.khanacademy.org/science/biology/gene-regulation/gene-regulation-in-bacteria/a/the-lac-operon",
        "title": "Lac (lak) Operonu",
        "contents": "Önemli noktalar:\nE. coli 'nin lac operonu, laktoz metabolizmasında rol alan genleri içerir. Sadece laktozun olup glikozun olmadığı zamanlarda ifade edilir. lac represör ve katabolit aktivatör protein (CAP) adı verilen iki regülatör, operonu laktoz ve glikoz düzeyine göre açar ve kapatır. Lac represör laktoz sensörü olarak davranır. Normalde operonun transkripsiyonunu engeller ancak laktoz varlığında baskılayıcı etkisi ortadan kalkar. Lac represör, izomeri olan allolaktoz aracılığıyla dolaylı olarak laktozu algılar. Katabolit aktivatör protein (CAP) glikoz sensörü olarak davranır. Operonun transkripsiyonunu aktive eder ancak bunu sadece glikoz seviyesi düşük olduğunda yapar. CAP, \"açlık sinyali molekülü\" olarak da bilinen c AMP aracılığıyla dolaylı olarak glikozu algılar.\nGiriş\nLaktoz: Akşam yemekte laktoz var! Bizim kulağımıza lezzetli gelmeyebilirken (laktoz sütteki başlıca şekerdir, ve muhtemelen sade olarak yemek istemezsiniz), laktoz, E. coli bakterisi için mükemmel bir yemek olabilir. Ancak, sadece glikoz gibi daha iyi şekerlerin mevcut olmadığı zamanlarda laktozu silip süpürürler.\nBu bağlamda, lac operon tam olarak nedir? Lac operon, tek bir promotöre sahip olan (tek bir m RNA olarak transkripsiyona uğrayan) bir operon veya gen grubudur. Operondaki genler bakterinin laktozu enerji kaynağı olarak kullanmasını sağlayan proteinleri kodlar.\nLac operonu açan nedir?\nE. coli bakterisi laktozu parçalayabilir ama bu onların favori yakıtı değildir. Başka bir deyişle, glikoz bulunan ortamlarda laktoz yerine glikozu kullanmayı tercih ederler. Ancak, eğer ortamdaki tek şeker laktozsa, E. coli hiç durmaz ve laktozu enerji kaynağı olarak kullanır.\nBakteri laktozu kullanmak için laktoz alımı ve metabolizması için gerekli enzimleri kodlayan lac operon genlerini ifade etmek zorundadır. Mümkün olduğunca etkili olması için, E. coli'nin lac operonu sadece iki koşul sağlandığında ifade etmesi gerekir:\nLaktoz mevcutken veglikoz mevcut değilken\nLaktoz ve glikoz seviyesi nasıl tespit edilir ve bu seviyelerdeki değişiklikler lac operon transkripsiyonunu nasıl etkiler? Burada iki regülatör protein sahneye çıkar:\nBunlardan ilki olan lac represör, laktoz sensörü olarak davranır. Diğeri olan katabolit aktivatör protein (CAP) ise glikoz sensörü olarak davranır.\nBu proteinler lac operonun DNA'sına bağlanarak glikoz ve laktoz seviyesine bağlı olarak transkripsiyonunu düzenler.\nLac operonun yapısı\nLac operon üç gen içerir: lac Z, lac Y ve lac A. Bu genlerin bir promotörün kontrolü altında tek bir m RNA olarak transkripsiyonları gerçekleşir.\nLac operondaki genler hücrenin laktozdan yararlanmasını sağlayan proteinleri belirler. Lac Z, laktozu glikolize dahil edilebilecek monosakkaritlere (tek birimli şekerler) parçalayan bir enzimi kodlar. Benzer şekilde, lac Y laktozun hücreye girişine yardım eden zara gömülü bir taşıyıcıyı kodlar. Daha fazla detay Lac Z geni β-galaktosidaz adı verilen bir enzimi kodlar, bu enzim, bir disakkarit olan laktozu halihazırda kullanılabilen glikoz ve galaktoza parçalamaktan sorumludur. Lac Y geni, laktoz permeaz adı verilen bir zar proteinini kodlar, bu protein hücrenin laktozu hücre içine almasını sağlayan bir transmembran \"pompasıdır\". Lac A geni, belirli bir kimyasal grubu hedef moleküllere bağlayan transasetilaz adı verilen bir enzimi kodlar. Bu enzimin laktozun parçalanmasında herhangi bir rol oynayıp oynamadığı bilinmemektedir. (Tuhaf ama doğru! )\nBu üç gene ek olarak, lac operon ayrıca bir grup regülatör DNA dizisi de içerir. DNA'nın bu bölgeleri, operonun transkripsiyonunu kontrol eden belirli regülatör proteinlerin bağlandığı bölgelerdir.\n_Görselin uyarlandığı kaynak: \"Prokaryotic gene regulation: Figure 3, \" Open Stax College, Biology (CC BY 4, 0). _\nPromotör, transkripsiyonu gerçekleştiren enzim olan RNA polimeraz için bağlanma bölgesidir. Operatör, lac represör proteinin bağlandığı negatif regülatör bölgedir. Operatör promotörle örtüşür ve lac represör bağlandığında, RNA polimeraz promotöre bağlanamaz ve transkripsiyon başlar. CAP bağlanma bölgesi katabolit aktivatör proteinin (CAP) bağlandığı pozitif regülatör bölgedir. CAP buraya bağlandığında, RNA polimerazın promotöre bağlanmasına yardımcı olarak transkripsiyonu sağlar.\nŞimdi lac represör ve CAP'in, lac operonun düzenlenmesindeki rollerini yakından inceleyelim.\nLac represör, lac operonun transkripsiyonunu baskılayan bir proteindir. Bunu kısmen promotörle örtüşen operatöre bağlanarak yapar. Bağlandığında, lac represör RNA polimerazın önüne çıkar ve operonun transkripsiyonunu engeller. Lac represör nereden gelir? Lac represörü kodlayan gen lac I olarak adlandırılır ve kendi promotörünün kontrolü altındadır. Lac I geni tesadüfen lac operonun yakınında bulunur, ama operonun bir bölümü değildir ve ayrı olarak ifade edilir. Lac I'ın sürekli olarak transkripsiyonu gerçekleştiğinden, protein ürünü -lac represör- her zaman mevcuttur.\nLaktoz mevcut değilken, lac represör operatöre sıkıca bağlanır, RNA polimerazın transkripsiyon yapmasını engeller. Ancak, laktoz varken, lac represör DNA'ya bağlanma yeteneğini kaybeder. Operatör serbest kalır, RNA polimerazın, operonun transkripsiyonunu gerçekleştirmesinin yolu açılmış olur.\nLac represördeki bu değişime küçük bir molekül olan allolaktoz sebep olur; allolaktoz, laktozun bir izomeridir (yeniden düzenlenmiş versiyonudur). Laktoz mevcutken, bazı moleküller hücre içinde allolaktoza dönüştürülür. Allolaktoz lac represöre bağlanarak şeklini değiştirir ve bu şekilde de DNA'ya bağlanmasını engeller.\nAllolaktoz bir indükleyici örneğidir, bir genin veya operonun ifadesini tetikleyen küçük bir moleküldür. Lac operon, indüklenebilir bir operon olarak düşünülür çünkü genellikle kapatılmış durumdadır (baskılanmıştır), ama indükleyici allolaktoz varlığında açılabilir.\nLaktoz mevcutken, lac represör DNA 'ya bağlanma yeteneğini kaybeder. Bu RNA polimerazın promotöre bağlanma yolunu temizler ve lac operonun transkripsiyonunu gerçekleştirebilir. Bu, hikayenin sonu gibi geliyor, öyle değil mi?\nTam olarak değil! Anlaşılan o ki, RNA polimeraz tek başına lac operon promotöre iyi bağlanamaz. Birkaç transkripsiyon yapabilir, ama eğer katabolit aktivatör proteinden (CAP) ekstra yardım almazsa bundan fazlasını yapamaz. CAP, lac operon promotörden hemen önce DNA'nın bir bölgesine bağlanır ve RNA polimerazın promotöre bağlanmasına yardım ederek transkripsiyonun yüksek düzeylerde gerçekleşmesini sağlar.\nCAP nereden gelir? Tıpkı lac represör gibi, CAP bakteri kromozomunda bulunan regülatör bir gen tarafından kodlanır. CAP geni lac operonun bir bölümü (veya yakınındaki bir yer) değildir. CAP geni esas olarak, veya sürekli olarak, ifade edilir. Bu demektir ki, CAP proteini c AMP'e bağlanmak ve glikoz seviyelerini lac operona ve diğer hedef genlere ve operonlara rapor etmek için her zaman hücre içinde mevcuttur.\nCAP her zaman aktif değildir (DNA'ya bağlanamaz). Bunun yerine, siklik AMP (c AMP) denilen küçük bir molekül tarafından düzenlenir. c AMP, glikoz seviyeleri düşükken E. coli tarafından oluşturulan bir \"açlık sinyalidir\". c AMP, CAP'a bağlanır, şeklini değiştirir ve DNA 'ya bağlanmasını mümkün kılarak transkripsiyonu promote eder. c AMP olmadan, CAP, DNA 'ya bağlanamaz ve inaktiftir.\nc AMP nasıl üretilir ve glikoz seviyelerini nasıl rapor eder? Glikoz hücre içine alındığında, taşıma süreci c AMP sentezini engeller. Böylece, bol miktarda glikoz mevcut ve hücreye girerken, çok fazla c AMP üretilemez. Ancak, eğer hücre içine girecek glikoz az miktarda veya mevcut değilse, c AMP sentezi daha fazla engellenmez ve c AMP seviyeleri yükselir. Sonuç olarak: Yüksek miktarda glikoz →‍ Düşük miktarda c AMPDüşük miktarda glikoz →‍ Yüksek miktarda c AMP\nCAP sadece glikoz seviyeleri düşükken aktiftir (c AMP seviyeleri yüksektir). Böylece, lac operonun transkripsiyonu sadece glikoz yokken yüksek düzeylerde gerçekleştirilir. Bu strateji, bakterinin sadece tercih edilen enerji kaynağının (glikoz) tamamını tükettikten sonra lac operonu açtığını ve laktozu kullanmaya başladığını kesinleştirir.\nPeki, lac operon tam olarak ne zaman açılır?\nLac operon iki koşulun sağlanması halinde yüksek düzeylerde ifade edilir:\nGlikoz mevcut olmamalıdır: Glikoz mevcut değilken, c AMP CAP'a bağlanır, CAP'ın DNA'ya bağlanmasını mümkün kılar. Bağlı CAP RNA polimerazın lac operon promotöre tutunmasına yardım eder. Laktoz mevcut olmalıdır: Eğer laktoz mevcutsa, lac represör operatörden salınır (allolaktozun bağlanmasıyla). Bu, RNA polimerazın DNA üzerinde ilerlemesini ve operonun transkripsiyonunu gerçekleştirmesini sağlar.\nBu iki olayın kombinasyonu -aktivatörün bağlanması ve represörün salınması- RNA polimerazın promotöre sıkıca bağlanmasını sağlar ve transkripsiyon için açık bir yol gösterir. Lac operonun güçlü transkripsiyonuna ve laktoz kullanımı için ihtiyaç duyulan enzimlerin üretimine neden olur.\nTümünü birleştirirsek\nLac operonun tüm hareketli parçalarını gördük, şimdi operonun farklı koşullara (glikoz ve laktoz varlığında veya yokluğunda) nasıl tepki gösterdiğini anlamak için öğrendiklerimizi toparlayalım.\nGlikoz mevcut, laktoz mevcut değil: Lac operon transkripsiyonu gerçekleşmez. Bunun sebebi lac represörün operatöre bağlı kalması ve RNA polimerazın transkripsiyonu gerçekleştirmesini engellemesidir. Ayrıca, c AMP seviyeleri düşüktür çünkü glikoz seviyeleri yüksektir, bu yüzden CAP inaktiftir ve DNA'ya bağlanamaz. _Görselin uyarlandığı kaynak: \"Prokaryotic gene regulation: Figure 3, \" Open Stax College, Biology (CC BY 4, 0). _ Glikoz mevcut, laktoz mevcut: Düşük seviyede lac operon transkripsiyonu gerçekleşir. Lac represör operatörden salınır çünkü indükleyici (allolaktoz) mevcuttur. Ancak, c AMP seviyeleri düşüktür çünkü glikoz mevcuttur. Böylece, CAP inaktif kalır ve DNA'ya bağlanamaz, bu yüzden transkripsiyon sadece düşük bir düzeyde gerçekleşir. _Görselin uyarlandığı kaynak: \"Prokaryotic gene regulation: Figure 3, \" Open Stax College, Biology (CC BY 4, 0). _ Glikoz mevcut değil, laktoz mevcut değil: Lac operon transkripsiyonu gerçekleşmez. c AMP seviyeleri yüksektir çünkü glikoz seviyeleri düşüktür, yani CAP aktiftir ve DNA'ya bağlı kalır. Ancak, lac represör de operatöre bağlı kalır (allolaktoz mevcut olmadığı için), RNA polimeraza karşı barikat olarak davranır ve transkripsiyonu engeller. _Görselin uyarlandığı kaynak: \"Prokaryotic gene regulation: Figure 3, \" Open Stax College, Biology (CC BY 4, 0). _ Glikoz mevcut değil, laktoz mevcut: Güçlü lac operon transkripsiyonu gerçekleşir. Lac represör operatörden salınır çünkü indükleyici (allolaktoz) mevcuttur. c AMP seviyeleri yüksektir çünkü glikoz yoktur, bu yüzden CAP aktiftir ve DNA'ya bağlıdır. CAP, RNA polimerazın promotöre bağlanmasına yardım eder, yüksek düzeyde transkripsiyona izin verir. _Görselin uyarlandığı kaynak: \"Prokaryotic gene regulation: Figure 3, \" Open Stax College, Biology (CC BY 4, 0). _\nLac operon yanıtlarının özeti\nGlikoz Laktoz CAP bağlanır Represör bağlanır Transkripsiyon seviyesi+--+Transkripsiyon yok++--Düşük düzey transkripsiyon--++Transkripsiyon yok-++-Kuvvetli transkripsiyon\nTablo özellikleri_Tablonun uyarlandığı kaynak: \"Signals that induce or repress transcription of the lac operon, \" Open Stax College, Biology (CC BY 4, 0). _\nReferanslar Bu makale CC BY-NC-SA 4, 0 lisanslıdır. Referanslar: Berg, J. M. , Tymoczko, J. L. ve Stryer, L. (2002). Prokaryotic DNA-binding proteins bind specifically to regulatory sites in operons. Biochemistry (5. baskı, bölüm 31, 1). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22512/. Bergmann, D. C. (2011). Gene regulation: How to only make RNA (and protein) at the right time and place. BIO41: 2011 Molecular biology lectures on DNA, RNA and biotechnology (sayfa 9-13). Inducer. (2015, August 11). Alıntı yapılan tarih ve kaynak: Nisan 2016, Wikipedia: https: //en. wikipedia. org/wiki/Inducer. Kovach, T. K. (26 Şubat 2014). Jacob-Monod: The lac operon. Gene control. Alıntı yapılan kaynak: https: //www. khanacademy. org/test-prep/mcat/biomolecules/gene-control/v/jacob-monod-the-lac-operon. Open Stax College, Biology. (29 Eylül 2015). Prokaryotic gene regulation. Open Stax CNX. Alıntı yapılan kaynak: http: //cnx. org/contents/GFy_h8cu@9, 87: dr Sgd NIj@5/Prokaryotic-Gene-Regulation. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Bacteria often respond to environmental change by regulating transcription. Campbell biology (10. baskı, sayfa 361-365). San Francisco, CA: Pearson."
    },
    {
        "url": "https://tr.khanacademy.org/science/biology/gene-regulation/gene-regulation-in-bacteria/a/the-trp-operon",
        "title": "Trp Operonu",
        "contents": "Önemli noktalar:\nE. coli bakterilerinde bulunan trp operonu, bir amino asit olan triptofan ile ilgili biyosentetik enzimleri kodlayan bir gen grubudur. trp opeonu, triptofan seviyesi düşükken ifade edilirken (aktive olurken); triptofan seviyesi yüksekken baskılanır (deaktive olur). trp operonu, trp repressörü (baskılayıcısı) tarafından regüle edilir. trp operonu triptofana bağlandığında, operonun ifadesi engellenir. Triptofan biyosentezi, atenüasyon adı verilen, transkripsiyon ve translasyonun eşleşmesine dayalı bir mekanizma tarafından da regüle edilir.\ntrp operonu nedir?\nBağırsaklarımızın dost canlısı sakinlerinden olan Escherichia coli gibi bakteriler, hayatta kalmak için amino asitlere ihtiyaç duyarlar. Çünkü onlar da, aynen bizler gibi, protein sentezlemek zorundadırlar. İhtiyaçları olan amino asitlerden biri ise triptofandır.\nOrtamda bulunması durumunda, E. coli triptofanı kullanarak protein sentezler. Ancak, E. coli'nin, beş geni tarafından kodlanan enzimleri kullanarak triptofan sentezlemesi de mümkündür. Bu beş gen, yan yana, trp operonunun üzerinde bulunurlar.\nOperon nedir? Kısaca cevaplamak gerekirse, operonların, transkripsiyonları tek bir promotör kontrolü altında gerçekleşen bir gen dizisi olduğunu ve bu transkripsiyon sonucunda da, birden fazla geni kodlayan diziler içeren uzun bir m RNA elde edildiğini söyleyebiliriz. Operon genlerin yanı sıra, ifadesini kontrol eden, promotör ve represör ya da aktivatör proteinlerin bağlanma bölgelerini de kapsayan regülatör DNA dizilerini de içerir. Operonların temel özelliklerini tek tek gözden geçirmek isterseniz bakterilerde gen regülasyonuna genel bakış makalesine göz atmanızı öneririz.\nOrtamda bulunması durumunda ise, E. coli bakterilerinin triptofan sentezlemesine gerek olmadığı için, trp operonu üzerindeki genlerin transkripsiyonu \"deaktive\" edilir. Triptofan konsantrasyonunun düşük olması durumunda, operon \"aktif\" hale getirilir, genlerin transkripsiyonu gerçekleşir, üretilen biyosentetik enzimler sayesinde daha fazla triptofan elde edilir.\ntrp operonun yapısı\ntrp operon, triptofan biyosentezi için gerekli enzimleri kodlayan beş genin yanı sıra, bir promotör yani RNA polimeraz için bağlanma bölgesi ve bir de operatör yani represör protein için bağlanma bölgesi içerir. trp operonun genlerinin transkripsiyonları sonucunda, tek bir m RNA elde edilir.\nOperonu \"aktive\" ve \"deaktive\" etmek\nOperatör ne işe yarar? DNA'nın bu kısmı, trp represör adı verilen bir regülatör protein tarafından algılanır. Represör protein, operatörün DNA'sına bağlandığında, transkripsiyon enzimi olan RNA polimerazın yoluna çıkarak operonun transkripsiyonunu engeller.\ntrp represör nereden gelir? trp represör proteini, trp R adı verilen bir gen tarafından kodlanır. Bu gen, trp operonun bir parçası değildir ve bakteri kromozomu üzerinde farklı bir konumda bulunur. Bu konumda, kendine ait bir promotörü ve regülatör dizileri de vardır.\ntrp represörü her zaman DNA'ya bağlanmaz. Bir başka deyişle, ortamda triptofan bulunması durumunda bağlanır ve transkripsiyonu engeller. Ortamda bulunması durumunda, triptofan represör moleküllere bağlanır, şekillerini değiştirerek onları aktive eder. Triptofan gibi, represörleri aktive edebilen küçük bir molekül, korepresör olarak adlandırılır.\nÖte yandan, hücredeki triptofan miktarı az olduğunda, trp represörü, ortamda kendisine bağlanıp aktive edecek triptofan bulunmadığı için deaktive durumdadır. Bu durumda, DNA'ya bağlanıp, transkripsiyonu engellemeyeceğinden, RNA polimeraz, trp operonun transkripsiyonunu gerçekleştirir.\nBu sistemde, trp represörü hem bir sensör hem de bir şalter gibi davranmaktadır. Triptofanın yüksek konsantrasyonlarda bulunduğunu hisseder ve bu durumda operonu \"deaktive\" ederek, fazla biyosentetik enzim üretimini durdurur.\ntrp operon regülasyonu hakkında daha fazlası: Atenüasyon\nBulunduğunuz sınıfa ya da ilgi alanlarınıza bağlı olarak, trp operon regülasyonu ile ilgili atenüasyon kavramını da duymuş olabilirsiniz.\ntrp represörü regülasyonu gibi, atenüasyon da, triptofan konsantrasyonu yüksek olduğunda, trp operonun ifadesini azaltan bir mekanizmadır. Ancak bu durumda, transkripsiyonun başlaması engellenmez, atenüasyon, transkripsiyonun tamamlanmasını engeller.\nTriptofan konsantrasyonu yüksek olduğunda, atenüasyon, RNA polimerazın trp operonun transkripsiyonunu gerçekleştirirken prematüre bir şekilde durmasına sebep olur. Bunun sonucu olarak yalnızca kısa bir m RNA elde edilir ve bu m RNA, triptofan biyosentezi için gerekli olan enzimleri kodlayamaz. Atenüasyon, eşlenmeye (m RNA translasyonunun hala transkripsiyon sürecinde olduğu) bağlı bir mekanizma ile çalışır. Atenüasyonun ayrıntılarını görmek ister misiniz? Atenüasyonu anlayabilmek için, trp operonun yukarıda incelediğimiz bölümlerinden birini biraz daha yakından inceleyelim. Bu bölüm, operatör ve operonun ilk geni arasında bulunur ve lider olarak adlandırılır. Lider kısa bir polipeptidi kodlar ve aynı zamanda atenüatör adı verilen bir dizi içerir. Atenüatör bir polipeptit kodlamaz ancak m RNA'ya transkripsiyonu gerçekleştiğinde, kendi kendini tamamlayan bölümleri sayesinde farklı firkete yapıları oluşturabilir. RNA polimeraz operonun transkripsiyonuna başladığında, bir ribozom oluşmakta olan transkripte bağlanır ve lider bölgenin translasyonuna başlar. Liderin kodladığı polipeptit, yalnızca 14‍ amino asit uzunluğunda ve iki triptofan (Trp) kalıntısı içeren kısa bir polipeptittir1‍ . Triptofanların önemli olmasının iki sebebi bulunur. Ortamdaki triptofan konsantrasyonu yüksekse, ribozomun triptofan taşıyan bir t RNA'yı uzun süre beklemesine gerek kalmaz ve lider polipeptidi kısa bir süre içerisinde tamamlayabilir. Ortamdaki triptofan konsantrasyonu düşükse, ribozom, Trp taşıyan bir t RNA beklemesi gerektiği için Trp kodonlarında takılı kalır ve liderin translasyonunu tamamlaması uzun sürer. Ribozomun liderin translasyonunu kısa ya da uzun sürede tamamlamasının ne önemi olabilir? Yukarıda da belirttiğimiz üzere, liderden sonra, atenüatör adı verilen bir bölge yer almaktadır ve bu bölge, m RNA formunda, farklı firkete formları oluşturmak için kendine yapışabilir. Bu yapılardan biri, transkripsiyonu sonlandıran bir sinyal içerirken, diğerleri transkripsiyonu sonlandırmaz ancak terminatör firkete yapısının oluşumunu engeller2‍ . Ribozomun translasyonu yavaş gerçekleştirmesi durumunda, duraklama olur ve bu da antiterminatör yani sonlanmayı engelleyen firkete yapısının oluşumuna sebep olur. Bu firkete yapısı, terminatörün oluşmasını engeller ve transkripsiyonun devam etmesini sağlar. Ribozomun translasyonu hızlı gerçekleştirmesi durumunda ise, lider peptidin translasyonunu gerçekleştirdikten sonra m RNA'dan ayrılır. Bu terminatör firkete yapısının ve buna bağlı bir başka firkete yapısının oluşumuna sebebiyet vererek, RNA polimerazın ayrılmasını ve transkripsiyonun sonlanmasını sağlar. Bu mekanizma, her ne kadar karmaşık olsa da, elde edilen sonuç son derece açıktır. Triptofan konsantrasyonu yüksek olduğunda, ribozom lider üzerinde hızlıca hareket eder, terminatör firkete yapısı oluşur ve trp operon transkripsiyonu sonlanır. Triptofan konsantrasyonu düşük olduğunda ise, ribozom lider üzerinde yavaşça hareket eder, terminatör olmayan firkete yapısı oluşur ve trp operon transkripsiyonu devam eder. Başka bir deyişle, atenüasyonun mantığı da, trp represör regülasyonu ile benzerdir. İki durumda da, hücre içindeki yüksek triptofan konsantrasyonu, operonun ifadesini kapatmaktadır. Bunun mantıklı olmasının sebebi, triptofan konsantrasyonu yüksek olduğunda hücrenin, triptofan üretimi için biyosentetik enzim yapmasına ihtiyacı olmamasıdır.\nAçıklama ve Kaynaklar Açıklama: Bu makalenin uyarlandığı kaynak: \"Prokaryotic gene regulation, \" Open Stax College, Biology, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/76b4a074-d223-4ad9-8d9e-4114c74f492c@5. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Yanofsky, C. (2007). RNA-based regulation of genes of tryptophan synthesis and degradation, in bacteria. RNA, 13(8), 1143. http: //dx. doi. org/10, 1261/rna. 620507. Yanofsky, C. (2007). RNA-based regulation of genes of tryptophan synthesis and degradation, in bacteria. RNA, 13(8), 1144. http: //dx. doi. org/10, 1261/rna. 620507. Referanslar: Alberts, B. , Johnson, A. , Lewis, J. Raff, M. , Roberts, K. ve Walter, P. (2002). How genetic switches work. Molecular biology of the cell (4. baskı). New York, NY: Garland Science. Alıntı yapılan kaynak: www. ncbi. nlm. nih. gov/books/NBK26872/ Berg, J. M. , Tymoczko, J. L. ve Stryer, L. (2002). Prokaryotic DNA-binding proteins bind specifically to regulatory sites in operons. Biochemistry (5. baskı, bölüm 31, 1). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22512/. Bergmann, D. C. (2011). Gene regulation: How to only make RNA (and protein) at the right time and place. BIO41: 2011 Molecular biology lectures on DNA, RNA and biotechnology (sayfa 9-13). Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Additional examples of control: Attenuation. An introduction to genetic analysis. New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK22103/. Gutierrez, R. (2009). Bio41 week 9 — Molecular biology Lectures 4-6. Stanford Bio41. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Bacterial transcription initiation. Molecular Cell Biology (4. baskı, bölüm 10, 2). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21612/. Mc Clean, P. (1997). The trp operon - A repressible system. Prokaryotic gene expression. Alıntı yapılan kaynak: https: //www. ndsu. edu/pubweb/~mcclean/plsc431/prokaryo/prokaryo3. htm. Open Stax College, Biology. (29 Eylül 2015). Prokaryotic gene regulation. Open Stax CNX. Alıntı yapılan kaynak: http: //cnx. org/contents/GFy_h8cu@9, 87: dr Sgd NIj@5/Prokaryotic-Gene-Regulation. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The trp operon is controlled by the trp repressor. Biology (10. baskı, sayfa 311-312). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Bacteria often respond to environmental change by regulating transcription. Campbell biology (10. baskı, sayfa 361-365). San Francisco, CA: Pearson. Szouter, P. (2013). Lecture 17 - Prokaryotic regulation. BIOL 202 Genetics. Alıntı yapılan kaynak: http: //www. discoveryandinnovation. com/BIOL202/notes/lecture17. html. Tryptophan synthase. (31 Ocak 2016). Alıntı yapılan tarih ve kaynak: 17 Nisan 2016, Wikipedia: https: //en. wikipedia. org/wiki/Tryptophan_synthase. Trp operon. (11 Şubat 2016). Alıntı yapılan tarih ve kaynak: 17 Nisan 2016 Wikipedia: https: //en. wikipedia. org/wiki/Trp_operon. Yanofsky, C. (2007). RNA-based regulation of genes of tryptophan synthesis and degradation, in bacteria. RNA, 13(8), 1141-1154. http: //dx. doi. org/10, 1261/rna. 620507."
    },
    {
        "url": "https://tr.khanacademy.org/science/biology/gene-regulation/gene-regulation-in-eukaryotes/a/overview-of-eukaryotic-gene-regulation",
        "title": "Özet: Ökaryotlarda Gen Regülasyonu",
        "contents": "Önemli noktalar:\nGen regülasyonu, protein gibi fonksiyonel bir ürün elde edilmesini sağlayan, bir hücrenin DNA'sındaki hangi genlerin ifade edileceğinin kontrol edilmesini sağlayan bir süreçtir. Çok hücreli organizmalardaki farklı hücreler, aynı DNA'ya sahip olmalarına rağmen farklı gen kümeleri ifade edebilirler. Bir hücrede ifade edilen genler, protein kümelerini ve içerdikleri fonksiyonel RNA'ları belirleyerek, hücrenin, kendisine has özellikler kazanmasını sağlar. İnsanlar gibi ökaryotlarda, gen ifadesi birçok adım içerir ve gen regülasyonu da bu adımların herhangi birinde gerçekleşebilir. Ancak, bir çok gen öncelikli olarak transkripsiyon seviyesinde regüle edilir.\nGiriş\nMuhteşem vücudunuz, bağışıklık hücrelerinden, cilt hücrelerine ve nöronlara kadar yüzlerce farklı hücre çeşidi içeriyor! Hücrelerinizin hemen hemen hepsi aynı DNA talimatlarına sahip olsalar da, farklı görünüp, farklı görevler üstlenebiliyorlar. Peki bunun sebebinin ne olduğunu hiç merak ettiniz mi? Cevap, farklı gen regülasyonunda saklı!\nGen regülasyonu, hücrelerin farklı olmasını sağlar\nGen regülasyonu, bir hücrenin, genomundaki tüm genlerin içinden hangi genlerin aktive edildiğini ya da ifade edildiğini kontrol etme mekanizmasıdır. Gen regülasyonu sayesinde, vücudumuzdaki her bir hücre, aynı DNA'yı taşımalarına rağmen, farklı aktif gen gruplarına sahip olabilirler. Gen ifadesindeki bu farklı örüntüler, hücre tiplerinin farklı protein kümelerine sahip olup, kendi görevini yerine getirecek şekilde özelleşmesini sağlar.\nÖrnek olarak, karaciğerin görevlerinden biri, kandaki, alkol gibi zehirli (toksik) maddeleri uzaklaştırmaktır. Karaciğer hücreleri, bu görevi yerine getirebilmek için, alkol dehidrojenaz isimli enzimin alt birimlerini ya da parçalarını kodlayan genleri ifade eder. Bu enzim, alkolü, zehirli olmayan bir moleküle parçalar. Bir insanın beynindeki nöronlar, vücuttaki zehirli maddeleri uzaklaştırma görevini yerine getirmedikleri için, bu genlerinin ifadesini gerçekleştirmezler. Benzer şekilde, karaciğer hücreleri de, nörotransmiterler aracılığı ile sinyaller göndermedikleri için, nörotransmiter genleri deaktive durumdadır.\nKaraciğer hücreleri ve nöronların ya da sizin gibi çok hücreli bir organizmada bulunan iki farklı hücre tipinin, ifadelerini farklı şekilde gerçekleştirdiği birçok geni vardır.\nHücreler, hangi geni aktive edeceklerine nasıl \"karar verirler\"?\nBu şaşırtmalı bir soru olabilir! Çünkü hangi genin ifade edileceğini etkileyen birçok farklı faktör bulunur. Yukarıda da gördüğümüz gibi, farklı hücre tipleri farklı genleri ifade ederler. Ancak, aynı tip iki hücrenin de, içinde bulundukları ortam ve iç durumları itibarıyla farklı gen ifadesi örüntüleri olabilir!\nGenel olarak ifade etmemiz gerekirse, bir hücrenin gen ifadesi örüntülerinin, hem hücre içi hem de hücre dışından gelen bilgilere bağlı olduğunu söylemek mümkündür.\nHücre içinden gelen bilgi örnekleri: anne hücresinden kalıtımsal yolla aldığı proteinler, DNA'sının hasarlı olup olmaması ya da ne kadar ATP'si olduğu. Hücre dışından gelen bilgi örnekleri: diğer hücrelerden gelen kimyasal sinyaller, hücreler arası matristen gelen mekanik sinyaller ve besin seviyeleri.\nBu ipuçları, nasıl oluyor da, bir hücrenin hangi geni ifade edeceğine \"karar vermesine\" sebep oluyor dersiniz? Hücreler, sizin ya da benim gibi kararlar alamazlar. Bunun yerine, reseptörlerine bağlanan kimyasal sinyaller gibi, aldıkları bilgileri, gen ifadesindeki değişikliklere çeviren moleküler patikalara sahiptirler.\nÖrnek olarak, hücrelerin büyüme faktörlerine nasıl tepki verdiklerini ele alalım. Büyüme faktörü, komşu hücrelerden birinden hedef hücreye gelen ve hücreye büyüyüp bölünmesi talimatını veren kimyasal bir sinyaldir. Hücrenin, bu büyüme faktörünü \"fark edip\" bölünmeye \"karar verdiğini\" söylemek mümkündür ancak bu süreçlerin tam olarak nasıl işlediklerini merak ediyor musunuz?\nHücre, büyüme faktörünü, hücre yüzeyinde bulunan bir reseptör proteine fiziksel olarak bağlanması sonucu algılar. Büyüme faktörünün bağlanması, reseptörün şeklinin değişmesine sebep olarak, transkripsiyon faktörleri adı verilen bir dizi proteini aktive eden kimyasal olayları tetikler. Transkripsiyon faktörleri çekirdekte, DNA'nın belirli dizilerine bağlanır ve hücre bölünmesi ile alakalı genlerin transkripsiyonuna sebep olur. Bu genlerin ürünleri, hücre büyümesini destekleyip, hücrenin hücre döngüsü içerisinde ilerlemesini sağlayarak hücrenin bölünmesini sağlayan çeşitli proteinlerdir.\nBu, bir hücrenin aldığı bilgileri, gen ifadesindeki bir değişiklikle sonlandırmasına verilebilecek örneklerden yalnızca biridir. Bunun gibi daha birçok örnek olduğunu ve gen ifadesi altında yatan mantığı anlamak için günümüzde birçok biyolojik araştırma yapıldığını da eklemek isteriz.\nBüyüme faktörü sinyali karmaşık ve transkripsiyon faktörlerinin yanı sıra transkripsiyon faktörü olmayan faktörler gibi birçok hedefin aktive edilmesini içeren bir süreçtir. Büyüme faktörü sinyali ile ilgili daha fazla bilgi edinmek için hücre içi sinyal iletimi başlıklı makalemize göz atabilirsiniz.\nÖkaryot gen ifadesi birçok aşamada regüle edilebilir\nBundan sonraki makalelerimizde, ökaryot gen ifadesinin farklı formlarını inceleyeceğiz. Başka bir deyişle, gen ifadesinin, bizler gibi ökaryotlarda; DNA'nın uygun olup olmadığından, m RNA üretimine ve proteinlerin translasyonu ve işlenmesine kadar farklı aşamalarda nasıl kontrol edilebileceğini işleyeceğiz.\nÖkaryot gen ifadesi birçok aşama içerir ve bu aşamaların hemen hemen hepsi regüle edilebilir. Farklı genler, farklı noktalarda regüle edilir ve özellikle de önemli ve güçlü olan bir genin birden fazla aşamada regüle ediliyor olması, pek de şaşırtıcı bir durum değildir.\nKromatin erişilebilirliği. DNA ve onu organize eden proteinlerden oluşan kromatin yapısı regüle edilebilir. Kromatinin daha açık ve \"gevşek\" olması, genlerin transkripsiyon için daha uygun durumda olmalarını sağlar. Transkripsiyon. Transkripsiyon, birçok gen için önemli bir regülasyon noktasıdır. Bir grup transkripsiyon faktörü proteinleri, bir genin bulunduğu yerdeki ya da bir gene yakın olan bir yerdeki DNA dizilerine bağlanıp, söz konusu genlerin RNA'ya transkripsiyonunu destekler ya da baskılar. RNA işlenmesi. Bir RNA molekülüne uygulanan, uç birleştirme, başlık ekleme ya da poli-A kuyruğu ekleme işlemleri, RNA'nın çekirdekten dışarı çıkabilmesi için regüle edilebilir. Alternatif uç birleştime ile aynı pre-m RNA'dan farklı m RNA'lar elde edilebilmektedir.\nGörselin uyarlandığı kaynak: Reece ve meslekdaşları 1‍ ve Purves ve meslekdaşlarının benzer çizimleri. 2‍\nRNA istikrarı. Bir RNA molekülünün sitozol içinde ne kadar uzun süre hayatta kalabileceği, ondan elde edilecek protein sayısını etkiler. mi RNA adı verilen küçük regülatör RNA'lar, hedef m RNA'lara bağlanarak, kesilmelerine sebep olabilir. Translasyon. Bir m RNA'nın translasyonu, regülatörler sayesinde attırılıp inhibe edilebilir. Örnek vermek gerekirse, mi RNA'lar, kesilmelerine sebep olmak yerine, zaman zaman hedef m RNA'larının translasyonunu engelleyebilirler. Protein etkinliği. Proteinler, kesilmek ya da kimyasal gruplar ile etiketlenmek gibi birçok modifikasyona uğrayabilirler. Bu modifikasyonlar regüle edilebilir ve proteinin etkinliğini ya da davranışını etkileyebilir.\nGen ifadesinin tüm aşamaları regüle edilebilse de, genlerin temel regülasyon noktası transkripsiyondur. Regülasyonun daha geç gerçekleşen aşamaları, transkripsiyon sırasında katılaşmış olan gen ifadesi örüntülerini rafine ederler.\nDaha fazla bilgi edinmek için transkripsiyon faktörleri ve transkripsiyon sonrası regülasyon makalelerine göz atabilirsiniz.\nGen regülasyonu ve türler arası farklılıklar\nGen regülasyonundaki farklılıklar, sizin gibi çok hücreli bir organizmadaki farklı hücre tiplerini yapı ya da fonksiyon açısından eşsiz kılabilir. Bir adımı incelediğimizde, gen dizilimleri göreli olarak benzer olan farklı türler arasındaki form ve fonksiyon farklılıklarının bazılarını açıklayabilir.\nÖrneğin, insanlar ve şempanzelerin genomları, DNA seviyesinde %98, 8‍ oranında aynıdır. Bazı genlerin protein kodlayan dizileri, insanlar ve şempanzeler arasında farklılık gösterir ve bu da, türlerin birbirinden neden farklı olduklarını açıklar. Ancak, araştırmacılar, gen regülasyonundaki değişikliklerin, insan ve şempanzelerin birbirinden ayrılmasında önemli bir rol oynadığını düşünüyorlar. Örnek vermek gerekirse, şempanze genomunda bulunan ancak insan genomunda bulunmayan bazı dizilerin, bir genin ne zaman, nerede ve ne ölçüde ifade edileceğini kontrol eden gen regülatör dizileri içerdiği biliniyor.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Figure 18, 6. Stages in gene expression that can be regulated in eukaryotic cells. Campbell Biology (10. baskı, sayfa 365). San Francisco, CA: Pearson. Purves, W. K. , Sadava, D. E. , Orians, G. H. ve Heller, H. C. (2003). Figure 14, 11. Potential points for the regulation of gene expression in eukaryotes. Life: The science of biology (7. baskı, sayfa 290). Sunderland, MA: Sinauer Associates. Kimball, John W. (19 Nisan 2014). The human and chimpanzee genomes. Kimball's biology pages. Alıntı yapılan kaynak: m http: //www. biology-pages. info/H/Hominoid Clade. html. Ek referanslar: Alcohol dehydrogenase. (6 Ocak 2016). Alıntı yapılan tarih ve kaynak: 27 Nisan 2016, Wikipedia: https: //en. wikipedia. org/wiki/Alcohol_dehydrogenase. Cooper, G. M. (2000). Regulation of transcription in eukaryotes. The cell: A molecular approach. Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK9904/. Kimball, John W. (19 Nisan 2014). The human and chimpanzee genomes. Kimball's biology pages. Alıntı yapılan kaynak: http: //www. biology-pages. info/H/Hominoid Clade. html. Open Stax College, Biology. (23 Mart 2016). Eukaryotic transcription gene regulation. _Open Stax CNX. Alıntı yapılan adres: http: //cnx. org/contents/GFy_h8cu@10, 8: 7Ry3o Rse@5/Eukaryotic-Transcription-Gene-. Open Stax College, Biology. (23 Mart 2016). Regulation of gene expression. _Open Stax CNX. Alıntı yapılan adres: http: //cnx. org/contents/GFy_h8cu@10, 8: d QV50w Lv@7/Regulation-of-Gene-Expression Phillips, T. (2008). Regulation of transcription and gene expression in eukaryotes. Nature Education, 1(1), 199. Alıntı yapılan adres: http: //www. nature. com/scitable/topicpage/regulation-of-transcription-and-gene-expression-in-1086. Purves, W. K. , Sadava, D. E. , Orians, G. H. ve Heller, H. C. (2003). Transcriptional regulation of gene expression. Life: The science of biology (7. baskı, sayfa 290-296). Sunderland, MA: Sinauer Associates. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Eukaryotic gene expression is regulated at many stages. Campbell Biology (10. baskı, sayfa 365-373). San Francisco, CA: Pearson."
    },
    {
        "url": "https://tr.khanacademy.org/science/biology/gene-regulation/gene-regulation-in-eukaryotes/a/eukaryotic-transcription-factors",
        "title": "Transkripsiyon Faktörleri",
        "contents": "Önemli noktalar:\nTranskripsiyon faktörleri, yakın bir DNA konumuna bağlanarak belirli genleri \"aktive\" ve \"deaktive\" eden proteinlerdir. Aktivatör olarak tanımlanan transkripsiyon faktörleri bir genin transkripsiyonunu arttırırken, represörler (baskılayıcılar) azaltır. Arttırıcı ya da susturucu olarak adlandırılan, transkripsiyon faktörlerine ait bağlanma bölgelerinden oluşan gruplar, bir geni, vücudun belirli bir yerinde aktive ya da deaktive edebilirler. Transkripsiyon faktörleri, hücrelerin mantık işlemleri yaparak farklı bilgi kaynaklarını birleştirip, bir geni ifade edip etmemek üzerine bir \"karar vermelerine\" yardımcı olur.\nGiriş\nVücudunuzda transkripsiyon faktörü bulunuyor mu? Cevap umarım ki evettir yoksa hücrelerinizin çalışmaya devam etmesi konusunda oldukça zorlanırdınız.\nTranskripsiyon faktörleri genlerin transkripsiyonunu yani protein sentezi yolunda RNA'ya kopyalanmalarını regüle eden proteinlerdir.\nİnsan vücudunda birçok transkripsiyon faktörü bulunur. Benzer bir durum bir kuş, ağaç hatta mantar için de geçerlidir. Transkripsiyon faktörleri, doğru genlerin, vücudun doğru hücrelerinde, doğru zamanlarda ifade edilmesini sağlarlar.\nTranskripsiyon: En önemli kontrol noktası\nTranskripsiyon, bir genin DNA diziliminin bir RNA molekülüne kopyalanması işlemidir. Gene ait bilgilerin protein yapımında kullanılması sürecinin önemli bir adımıdır. Bu söylediklerimizin ne olduklarını tam anlamıyla bilmiyorsanız, Sal Khan'dan konu ile ilgili bir giriş videosu seyretmek için merkezi dogma videosuna göz atmanızı öneririz.\nGen ifadesi DNA'daki bir genin \"aktive\" edilmesi ya da belirlediği proteinin sentezi için kullanılması anlamına gelir. Vücudumuzdaki genlerin tamamı aynı anda, aynı hücrelerde ya da vücudumuzun farklı bölgelerinde aktif değildir.\nTranskripsiyon, birçok gen için önemli bir aktivasyon/deaktivasyon kontrol noktasıdır.\nBir genin, hücre içinde transkripsiyonu gerçekleşmiyorsa, bu gen, o hücre içnde protein sentezi için kullanılamaz. Bir genin transkripsiyonu geçekleşiyorsa, muhtemelen bir protein sentezinde kullanılacak yani ifade edilecektir. Bir genin transkripsiyonu ne kadar çok gerçekleşirse, söz konusu proteinden o kadar fazla sentezlenir. Peki bu her zaman böyle mi olur? Her zaman değil. Bazen, regülasyonun geç aşamaları, daha da fazla m RNA'nın protein yapımı için kullanılmasını engelleyebilmektedir. Örneğin, bir genin transkripsiyonunun çok olduğunu ancak elde edilen m RNA'nın çekirdekten ayrılır ayrılmaz \"kesildiğini\" düşünün. Bunun sonucunda, elde edilecek protein miktarı az olacaktır.\nBir genin transkripsiyonunun ne kadar fazla olacağını belirleyen çeşitli faktörler vardır. Örneğin, genin DNA'sının destekleyen proteinler etrafında, kromatin oluşturmak için ne kadar sıkı sarılı olduğu, o genin transkripsiyon için ne kadar uygun olduğunu belirler.\nTranskripsiyon faktörleri adı verilen proteinler, transkripsiyon regülasyonunda merkezi bir rol üstlenirler. Bu önemli proteinler, vücudumuzun hangi hücresinde hangi genlerin aktif olacağının belirlenmesine yardımcı olurlar.\nBir genin transkripsiyonunun gerçekleşmesi için ne gerekir? DNA şablonundan yeni RNA molekülleri yapan RNA polimeraz enziminin, genin DNA'sına bağlanması gerekir. DNA polimeraz, promotör adı verilen bir noktadan bağlanır.\nBakterilerde, RNA polimeraz doğrudan promotörün DNA'sına bağlanı. Bu sürecin nasıl işlediğini ve transkripsiyon faktörleri tarafından nasıl regüle edildiğini öğrenmek için lac operonu ve trp operonu videolarını izleyebilirsiniz.\nİnsanlar ve diğer ökaryotlarda fazladan bir adım bulunur. RNA polimeraz promotöre, yalnızca bazal (genel) transkripsiyon faktörleri adı verilen proteinlerin yardımı ile bağlanabilir. Bu proteinler, bir hücrenin, herhangi bir genin transkripsiyonu için kullanacağı transkripsiyon ekipmanlarının önemli bir parçasıdır.\nAncak, bazı transkripsiyon faktörleri ki bunların arasında en havalıları da vardır, bu genel sınıfa dahil değillerdir. Bunlar, belirli ve tekil genlerin ifadesini kontrol eden büyük bir transkripsiyon faktörü sınıfına dahildirler. Örnek vermek gerekirse, bir transkripsiyon faktörü yalnızca bazı nöronlarda ihtiyaç duyulan bir gen grubunu aktive edebilmektedir.\nTranskripsiyon faktörleri nasıl çalışır?\nTipik bir transkripsiyon faktörü, DNA'ya belirli bir hedef diziden bağlanır. Transkripsiyon faktörü, bağlandıktan sonra RNA polimerazın genin promotörüne bağlanmasını ya kolaylaştırır ya da zorlaştırır.\nAktivatörler\nBazı transkripsiyon faktörleri, transkripsiyonu aktive ederler. Örneğin, genel transkripsiyon faktörlerinin ve/veya RNA polimerazın promotöre bağlanmasına aşağıdaki şemada da gösterildiği gibi yardımcı olurlar.\nRepresörler (Baskılayıcılar)\nBazı transkripsiyon faktörleri de, transkripsiyonu baskılarlar. Baskılama farklı şekillerde işler. Bir örnek vermek gerekirse, repesörlerden biri genel transkripsiyon faktörlerinin ya da RNA polimerazın yoluna çıkarak, transkripsiyonun başlaması için promotöre bağlanmalarını engelleyebilir.\nBağlanma bölgeleri\nTranskripsiyon faktörlerinin bağlanma bölgeleri çoğu zaman, genin promotörüne yakın bir konumda bulunurlar. Ancak, promotörden çok uzak bir konum gibi DNA'nın farklı bölgelerinde de bulunsalar bile, genin transkripsiyonunu etkileyebilirler.\nDNA'nın esnekliği, uzak bağlanma bölgelerinde bulunan transkripsiyon faktörlerinin de görevlerini yapabilmelerine olanak sağlar. DNA, pişmiş makarna gibi birbiri üzerine katlanarak, uzakta bulunan bağlanma bölgeleri ile transkripsiyon faktörlerini, genel transkripsiyon faktörlerine ya da \"aracı\" proteinlere yakınlaştırır.\nYukarıdaki karikatürde, uzakta bulunan bir bölgeye bağlanmış olan aktive edici bir transkripsiyon faktörü, RNA polimerazın promotöre bağlanıp, transkripsiyonu başlatmasına yardım ediyor.\nTranskripsiyon faktörleri nereden gelir? Transkripsiyon faktörleri aslında proteindirler. Kısacası gen ifadesi ile sentezlenir ve genler tarafından kodlanırlar (translasyon ve transkripsiyon). Bu şekilde düşündüğümüzde de, hücredeki herhangi bir proteinden farklı olmadıklarını söylemek mümkündür. Farklı hücre tiplerinin hangi transkripsiyon faktörünü yapmaları gerektiğini nereden \"bildiklerini\" merak ediyorsanız, bunun çok daha zor ancak harika bir soru olduğunu söylemek isterim. Aslına bakılırsa, bunun çok uzun bir tavşan deliğinin ucu olduğunu hatta gelişim biyolojisinin merkezindeki tavşan deliği olduğunu bile söyleyebiliriz. Herhangi bir hücre tipinde üretilen transkripsiyon faktörleri, izi organizmanın tek bir hücre olduğu zamanlara kadar sürülebilecek bir dizi uzun moleküler olayın bir sonucudur. 1‍ Gelişim biyolojisi, bu uzun sebep sonuç zincirlerinin izini, bazı özel hücre tiplerindeki belirli transkripsiyon faktörlerinin ya da diğer önemli regülatörlerin ifadesi ile sonuçlanan etkileşimleri, sinyalleri ve ipuçlarını belirleyerek sürmeye çalışıyorlar.\nBunun E. coli 'den farkı nedir?\nŞu ana kadar, insanlara ve diğer ökaryotlara ait transkripsiyon faktörlerinin, bakterilerde gördüğümüz transkripsiyon faktörlerinden pek de farklı olduklarını söyleyemeyiz. DNA'ya bağlanıp, RNA polimerazın işini yapmasını ya kolaylaştırır ya da zorlaştırırlar. Aynen E. coli'deki lac represör proteini gibi.\nGenel anlamda, bu bile oldukça iyi bri çıkarımdır. Transkripsiyonu kontrol eden proteinler, iste kendi hücelerinizde, ister burnunuzda yaşayan bakterilerin içinde olsun, benzer şekilde davranmaya meyillidirler. Farklılıklar ise, regülatör bölgelerin ne kadar uzak olduğu, bazal transkripsiyon faktörlerine ihtiyaç olup olmadığı gibi mekanik farklılıklardır.\nAncak insanlarda transkripsiyon faktörlerinin nasıl kullanıldığı ile ilgili bazı anlamlı farklılıklar da mevcuttur. İnsanlar ve diğer ökaryotlar, karmaşık canlılardır: eşsiz dokular ya da vücut yapıları oluşturacak şekilde düzenlenmiş milyarlarca hücreden oluşuyoruz. Bu sebeple, vücudunuzdaki her bir hücrrenin kendine ait gen ifadesi \"programını\" kullanması gerekmektedir.\nVücudun belirli bölgelerindeki genleri aktive etmek\nBazı genlerin, vücudun birden fazla yerinde ya da birden fazla hücre tipinde ifade edilmesi gerekir. Örneğin, birr genin, omuriliğinizde, kafatasınızda, parmak ucunuzda aktive edilmesi gerektiğini ancak vücudunuz geri kalanında aktive edilmemesi gerektiğini düşünün. Transkripsiyon faktörleri bu örüntünün gerçekleşmesini nasıl sağlarlar?\nBuna benzer bir örüntüye sahip bir genin birçok arttırıcısı (aktivatörler için uzakta bulunan bağlanma bölgesi kümeleri) ya da susturucusu (aynı şeyin represörler için olanı) vardır. Herbir arttırıcı ya da susturucu, geni, vücudun o bölgesinde yapılmış transkripsiyon faktörlerini bağlayarak vücudun belirli bir yerinde ya da belirli bir hücre tipinde aktive edip, baskılayabilmektedir. 1, 2‍\nÖrnek: Modüler fare\nÖrnek olarak, farelerde bulunan bir gen olan Tbx4'ü ele alalım. Bu gen, fare vücudunun kan damarları ya da arka bacaklar gibi farklı bölümlerinin gelişimi açısından önemlidir3‍ .\nGelişim sırasında, bir takım iyi tanımlanmış arttırıcılar, fare embriyosunun farklı bölümlerinde Tbx4'ün ifadesini arttırırlar. Aşağıdaki şema, her biri, gen ifadesinden sorumlu olduğu vücut bölümü ile işaretlenmiş bazı Tbx4 arttırıcılarını göstermektedir.\nÇizim ölçekli değildir. Görselin uyarlandığı kaynak: Menke ve meslektaşlarının Şekil 5 isimli görseli3‍\nGelişimin evrimi\nTbx4 genininkiler gibi arttırıcılar, dokuya özel arttırıcılar olarak adlandırılırlar: vücudun sadece belirli bir bölümündeki gen ifadesini kontrol ederler. Dokuya özel arttırıcı ya da susturucuların mutasyonları, vücut yapısının evriminde önemli bir rol oynarlar. 4‍\nBu nasıl işe yarayabilir? Tbx4 genini kodlayan dizide, bir mutasyonun yani DNA'da bir değişimin gerçekleştiğini ele alalım. Mutasyon, genin vücudun her yerinde deaktive olmasına sebep olacağından, genin normal bir kopyasına sahip olmayan bir fare muhetemelen ölecektir. Ancak, arttırıcıda meydana gelen bir mutasyon yalnızca ifade örüntüsünü bir miktar değiştireceğinden, fareyi öldürmeden, bir bacağının diğerlerinden kısa olması gibi yeni bir özellik kazanmasına sebep olur.\nTranskripiyon faktörleri ve hücresel \"mantık\"\nHücreler mantık işlemleri yapabilirler mi? Sahip olduğumuz beynin yapabildiği işlemler gibi değil. Ancak hücreler de, bilgileri algılayıp, bir araya getirip doğru tepkinin ne olduğunu belirleyebilirler. Aynen hesap makinelerinin basılan düğmeleri algılayıp işlem yapabilmeleri gibi.\nTranskripsiyon faktörlerinin genleri nasıl regüle ettiğini değerlendirirken, aslında bu \"moleküler mantığa\" bir örnek görmüş oluruz. Birçok gen, farklı transkripiyon faktörleri tarafından kontrol edilir ve geni \"aktive\" etmek için belirli bir kombinasyon gereklidir. Bu durum, özellikler de ökaryotlar için geçerli olup zaman zaman kombinasyonal regülasyon olarak adlandırılır. 5, 6‍ Örneğin, bir gen, yalnıza aktivatör A ve B'nin varlığında ve represör C'nin eksikliğinde ifade edilebilir.\nBu programlamadaki bir \"IF\" (eğer) ifadesini benziyor! Evet, aynen öyle! Eğer bilgisayar programcılığından hoşlanıyorsanız, bu anlattıklarımızın koşullu bir ifade yani bir kod bloğunun ne zaman işleneceğini belirleyen bir mantık örüntüsü gibi göründüğünü fark etmiş olabilirsiniz. Kodlama bakış açısından, anlattıklarımızı şu şekilde ifade edebiliriz: if (activator A == TRUE and activator B == TRUE) { if (repressor C == FALSE) { express target gene; } }Havalı, değil mi? Aslına bakarsanız biyolojideki birçok regülasyon sistemi de, biyomoleküllerden oluşmuş mantık devrelerinden ibarettir.\nBir genin regülasyonu için birden fazla transkripsiyon faktörünün kullanılması, farklı bilgi kaynaklarının tek bir sonuç elde edilmek için birleştirilebildiği anlamına gelir. Örneğin, aşağıdaki senaryoyu ele alalım:\nAktivatör A yalnızca cilt hücrelerinde bulunuyor Aktivatör B, yalnızca komşularından \"hemen bölün! \" (büyüme faktörleri) sinyalini alan hücrelerde aktif Represör C yalnızca bir hücrenin DNA'sı hasar gördüğünde üretiliyor.\nBu durumda, gen yalnızca bölünme sinyalleri alan, hasarsız ve sağlıklı DNA'ları olan cilt hücrelerinde \"aktive\" edilecektir. Bu regülasyon örüntüsü, cilt hücrelerinin bölünmesinde görev alan bir gen için anlamlı olabilir. Aslına bakılırsa, represör C gibi proteinlerin kaybedilmesi, kansere sebep olabilmektedir.\nGerçek hayattaki kombinasyonal regülasyon, bundan biraz daha karmaşık olabilir. Örnek vermek gerekirse, farklı birçok transkripsiyon faktörü görev almış olabilir ya da söz konusu transkripsiyon faktörünün kaç molekülünün DNA'ya bağlı olduğu önemli olabilir.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Gilbert, S. F. (2000). Anatomy of the gene: Promoters and enhancers. Developmental biology (6. baskı). Sunderland, MA: Sinauer Associates. Alıntı yapılan adres: https: //www. ncbi. nlm. nih. gov/books/NBK10023/#_A751_. Gilbert, S. F. (2000). Silencers. Developmental biology (6. baskı). Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK10023/#_A777_. Menke, D. B. , Guenther, C. ve Kingsley, D. M. (2008). Dual hindlimb control elements in the Tbx4 gene and region-specific control of bone size in vertebrate limbs. Development, 135, 2543-2553. http: //dx. doi. org/10. 1242/dev. 017384. Wray, Gregory A. (2007). The evolutionary significance of cis-regulatory mutations. Nature Reviews Genetics, 8, 206-216. http: //dx. doi. org/10. 1038/nrg2063. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Combinatorial control of gene activation. Campbell Biology (10. baskı, sayfa 37). San Francisco, CA: Pearson. Reményi, Attila, Hans R. Schöler ve Matthias Wilmanns. (2004). Combinatorial control of gene expression. Nature Structural & Molecular Biology, 11(9), 812. http: //dx. doi. org/10. 1038/nsmb820. Alıntı yapılan adres: http: //www. nature. com/scitable/content/Combinatorial-control-of-gene-expression-16976. Ek referanslar: Body plans. National center for science education. Alıntı yapılan tarih ve kaynak: 8 Haziran 2016 http: //ncse. com/book/export/html/2585. Chapter 7 summary. (2013). The cell: A molecular approach [eşlik web sitesi]. Alıntı yapılan kaynak http: //sites. sinauer. com/cooper7e/. Cooper, G. M. (2000). Regulation of transcription in eukaryotes. The cell: A molecular approach. Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK9904/. Ernsberg, E. (2004). Regulation of neuronal gene expression by the neuron-restrictive silencer. R. W. Davies ve and B. Morris (Eds. ), Molecular biology of the neuron (2. baskı, sayfa 34-38). Anatomy of the gene: Promoters and enhancers. Developmental biology (6. baskı). Sunderland, MA: Sinauer Associates. Alıntı yapılan kaynak: https: //www. ncbi. nlm. nih. gov/books/NBK10023/#_A751_. Gilbert, S. F. (2000). Differential gene transcription. Developmental biology (6. baskı). Sunderland, MA: Sinauer Associates. Alıntı yapılan kaynak: http: //www. ncbi. nlm. nih. gov/books/NBK10023/. Gilbert, S. F. (2000). Silencers. In Developmental biology (6. baskı). Sunderland, MA: Sinauer Associates. Alıntı yapılan adres: http: //www. ncbi. nlm. nih. gov/books/NBK10023/#_A777_. Griffiths, A. J. F. , Gelbart, W. M. , Miller, J. H. ve Lewontin, R. C. (1999). Transcription: Gene regulation in eukaryotes — an overview. Modern genetic analysis. New York, NY: W. H. Freeman. Alıntı yapılan kaynak: www. ncbi. nlm. nih. gov/books/NBK21346/. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Transcription: An overview of gene regulation in eukaryotes. An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21780/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). Molecular mechanisms of eukaryotic transcriptional control. Molecular cell biology (4. baskı, bölüm 10, 7). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21677/. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). RNA polymerase II transcription-initiation complex. Molecular cell biology (4. baskı, bölüm 10, 6). New York, NY: W. H. Freeman. Alıntı yapılan adres http: //www. ncbi. nlm. nih. gov/books/NBK21610/. Nelson, D. L. ve Cox, M. M. (2008). Choreography of transcriptional activation. Lehninger principles of biochemistry (5. baskı, sayfa 1140). New York, NY: W. H. Freeman and Company. Open Stax College, Biology. (23 Mart 2016). Eukaryotic transcription gene regulation. _Open Stax CNX. Alıntı yapılan adres: http: //cnx. org/contents/GFy_h8cu@10, 8: 7Ry3o Rse@5/Eukaryotic-Transcription-Gene-. Peirano, R. I. ve Wegner, M. (2000). The glial transcription factor Sox10 binds to DNA both as monomer and dimer with different functional consequences. Nucleic Acids Res. , 28(16), 3047-3055. Alıntı yapılan kaynak: http: //www. ncbi. nlm. nih. gov/pmc/articles/PMC108444/. Phillips, T. (2008). Regulation of transcription and gene expression in eukaryotes. Nature Education, 1(1), 199. Alıntı yapılan adres: http: //www. nature. com/scitable/topicpage/regulation-of-transcription-and-gene-expression-in-1086. Purves, W. K. , Sadava, D. E. , Orians, G. H. ve Heller, H. C. (2003). Transcriptional regulation of gene expression. Life: The science of biology (7. baskı, sayfa 290-296). Sunderland, MA: Sinauer Associates. QIAGEN. (2012). Search result: Transcription factors regulating gene SCN2A. In Epi Tect Ch IP q PCR primers. Alıntı yapılan kaynak: http: //www. sabiosciences. com/chipqpcrsearch. php? species_id=0&nfactor=n&ninfo=n&ngene=n&B2=Search&src=genecard&factor=Over+200+TF&gene=SCN2A. Raftopoulou, M. (2005). (1987) Nucleosomes regulate gene expression: The importance of wrapping. Nature milestones. http: //dx. doi. org/10, 1038/nrm1805. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Regulation of transcription initiation. Campbell biology (10. baskı, sayfa 367-372). San Francisco, CA: Pearson. Reményi, Attila, Hans R. Schöler ve Matthias Wilmanns. (2004). Combinatorial control of gene expression. Nature Structural & Molecular Biology, 11(9), 812-815. http: //dx. doi. org/10. 1038/nsmb820. Alıntı yapılan adres: http: //www. nature. com/scitable/content/Combinatorial-control-of-gene-expression-16976. Schoenherr, C. J. ve Anderson, D. J. (1995). The neuron-restrictive silencer factor (NRSF): A coordinate repressor of multiple neuron-specific genes. Science, 267(5202), 1360-1363. http: //dx. doi. org/10, 1126/science. 7871435. Transcriptional regulation. (2 Mayıs 2016). Alıntı yapılan tarih ve kaynak: 17 Mayıs 2016, Wikipedia: https: //en. wikipedia. org/wiki/Transcriptional_regulation. Wray, Gregory A. (2007). The evolutionary significance of cis-regulatory mutations. Nature Reviews Genetics, 8, 206-216. http: //dx. doi. org/10. 1038/nrg2063."
    },
    {
        "url": "https://tr.khanacademy.org/science/biology/gene-regulation/gene-regulation-in-eukaryotes/a/regulation-after-transcription",
        "title": "Transkripsiyon Sonrası Regülasyon",
        "contents": "Önemli noktalar:\nBir genin transkripsiyonundan da sonra, gen ifadesi hala birçok aşamada regüle edilebilir. Bazı transkriptler, alternatif uç birleştirme işlemine uğratılıp, aynı RNA transkriptinden farklı m RNA ve proteinler elde edilebilir. Bazı m RNA'lar, m RNA'nın kesilmesine ya da translasyonun engellenmesine sebep olan küçük regülatör RNA'lar olan mikro RNA'lar tarafından hedef alınırlar. Bir proteinin aktivitesi translasyondan sonra regüle edilebilir, örneğin, bazı amino asitlerin çıkarılması veya kimyasal grupların eklenmesinde olduğu gibi.\nGiriş\nBir ökaryot hücrenin \"aktive\" ettiği genler, hücrenin kimliğini ve özelliklerini belirler. Örneğin gözünüzde bulunan bir fotoreseptör, ışığa duyarlı proteinleri belirleyen genleri ifade ettiği için ışığı algılayabilir ve nörotransmiterleri belirleyen genleri ifade ettiği için de ışık sinyalleri beyne iletilebilir.\nFotoeseptörler gibi ökaryot hücrelerde gen ifadesi çoğu durumda transkripsiyon seviyesinde regüle edilir. Ancak bu, transkripsiyonun regülasyon için son şans olduğu anlamına gelmez. Gen ifadesinin bundan sonraki aşamaları da regüle edilebilir. Bu aşamalar arasında:\nUç birleştirme, başlık ve poli-A kuyruğu eklenmesi gibi RNA işlenmesi, Mesajcı RNA (m RNA) translasyonu ve sitozoldeki yaşam döngüsüKimyasal grupların eklenmesi gibi protein modifikasyonları\nAşağıdaki bölümlerde, gen regülasyonunun RNA transkripti elde edildikten sonra gerçekleşen yaygın tiplerini inceleyeceğiz.\nRNA işlenmesinin regülasyonu\nÖkaryot bir genin çekirdekte transkripsiyonu gerçekleştiğinde, birincil transkript (yeni sentezlenmiş olan RNA molekülü) henüz tam anlamıyla bri mesajcı RNA olarak kabul edilmez. Bunun yerine \"olgunlaşmamış\" bir molekül olarak kabul edilir ve pre-m RNA olarak adlandırılır.\npre-m RNA'nın çekirdekten ayrılıp translasyona tabi tutulabilmesi ve olgun bir m RNA molekülüne dönüşebilmesi için bazı modifikasyonlara uğraması gerekir. Bu modifikasyonlar arasında, uç birleştirme, başlık ekleme, poli-A kuyruğu ekleme işlemleri bulunur ve bu işlemlerin her biri potansiyel olarak regüle edilebilir. Bir başka deyişle, hızlandırılabilir, yavaşlatılabilir ya da başka bir ürün elde edilmesi amacı ile değiştirilebilir.\nAlternatif uçbirleştirme\nBirçok pre-m RNA molekülünün, intron adı verilen ve çıkarılan bölümleri ile; nihai m RNA molekülünün elde edilmesi için birleştirilen ve ekson adı verilen bölümleri bulunur. Bu süreç, uçbirleştirme olarak adlandırılır.\nAlternatif uçbirleştirme sürecinde, m RNA'nın farklı bölümleri, ekson olarak kullanılmak üzere seçilebilir. Bu, tek bir pre-m RNA molekülünden, iki ya da daha fazla m RNA molekülü elde edilmesini sağlar.\nGörselin uyarlandığı kaynak: \"Eukaryotic Post-transcriptional Gene Regulation: Figure 1, \" Open Stax College, Biology (CC BY 3, 0).\nAlternatif uçbirleştirme rasgele bir süreç değildir. Aksine, tipik olarak regülatör proteinler tarafından kontrol edilir. Proteinler, pre-m RNA üzerindeki belirli bölgelere bağlanırlar ve uçbirleştirme faktörlerine, hangi eksonların kullanılacağını \"söylerler\". Farklı hücre tipleri farklı regülatör proteinleri ifade edebildiğinden, kullanılan farklı ekson kombinasyonları, farklı proteinlerin sentezi ile sonuçlanır.\nKüçük regülatör RNA'lar\nBir m RNA'nın çekirdekten ayrıldıktan sonra, protein sentezi için translasyonu gerçekleştirilebilir ya da gerçekleştirilmeyebilir. Bir m RNA'dan ne kadar protein sentezleneceği 2 etkene bağlıdır. Bunlardan biri m RNA'nın \"yaşam süresi\" yani sitozolde ne kadar süre ile serbestçe dolaşabileceği ve ribozom gibi bir translasyon makinesinin m RNA'ya ne kadar kolay bir şekilde bağlanabileceği.\nKüçük regülatör RNA'lar adı verilen ve yakın zamanda keşfedilmiş olan bir regülatör sınıfı, m RNA'nın yaşam süresini ve translasyonu kontrol edebiliyor. Bunun nasıl gerçekleştiğini öğrenmek ister misiniz?\nmikro RNA'lar (mi RNA'lar) keşfedilen ilk küçük regülatör RNA'lar arasında yer alıyor. Bir mi RNA'nın transkripsiyonu, ilk olarak uzun bir RNA molekülü olarak gerçekleşir, kendisi ile baz çiftleri oluşturur ve bir firkete yapısı oluşturmak için kendi üzerine katlanır.\nSonrasında, firkete yapısı enzimler tarafından parçalanır ve yaklaşık olarak 22‍ nükleotitten oluşan küçük ve iki iplikli bir fragman açığa çıkar1‍ . Bu fragmanın ipliklerinden biri, belirli bir proteine bağlanarak bir RNA-protein kompleksi oluşturan olgun mi RNA'dır.\nGörselin uyarlandığı kaynak: \"mi RNA biogenesis, \" Narayanese, CC BY-SA 3. 0. Uyarlanmış görsel [CC BY-SA 3. 0 lisanslıdır.\nmi RNA, protein kompleksini, \"eşleşen\" yani mi RNA ile baz çiftleir oluşturan m RNA moleküllerine yönlendirir. RNA-protein kompleksi bağlandığında2‍ :\nmi RNA ve hedefi, kusursuz bir şekilde eşleşirse, RNA-protein kompleksindeki bir enzim m RNA'yı ikiye ayırır ve parçalanmasını sağlar. mi RNA ve hedefi arasında bazı uyuşmazlıklar varsa, RNA-protein kompleksi bunun yerine m RNA'ya bağlanır ve tranlasyonuna engel olur.\nmi RNA'ların hedeflerinin ifadelerini engellemelerinin tek yolu bunlar değildir ve bilim insanları hala farklı çalışma prensiplerini keşfetmek üzere araştırmalar yapıyorlar3‍ .\nmi RNA'lar organizmalarda gerçekte ne yaparlar? Doğrudan rolleri, hedef genlerinin ifadelerini azaltmaktır ancak bu rolü oynadıklarında birçok farklı sonuç elde edilebilir.\nÖrneğin farelerde, belirli bir mi RNA, vasküler sistemin gelişimi ve fonksiyonu açısından önemli bir rol oynar. Bu mi RNA'nın işlevinden yoksun olan fareler, kalp gelişimi ile ilgili sorunlar yaşarlar ve hayatta kalamazlar. mi RNA'ların ifade seviyelerindeki değişimlerin, insanlar da da kanser ve kardiyak hipertrofi gibi hastalıklarla bağlantılı olduğu biliniyor4‍ .\nTranslasyon regülasyonu\nmi RNA'nın translasyonu nasıl engelleyebildiğini gördük ancak bir m RNA'nın translasyonunun regüle edilmesinin başka yolları da vardır. Regülasyonun önemli aşamalarından biri translasyon inisiyasyonudur (başlangıcı).\nTranslasyonun başlaması için, translasyona ev sahipliği yapan bir RNA ve protein kompleksi olan ribozomun m RNA üzerinde birleşmesi gerekir. Bu süreçte birçok \"yardımcı\" protein görev alır ve ribozomun doğru bir şekilde yerleşmesini sağlarlar. Translasyon hücre içindeki her m RNA için, \"yardımcı\" proteinlerin varlığı ve aktivitesi üzerindeki değişiklikler ile bir bütün olarak regüle edilebilir. Peki ya özel proteinler? Bu da mümkün! Burada regülasyonu genel anlamda işliyor olsak da, belirli ya da özel m RNA'ların da benzer şekillerde regüle edilmesi de mümkündür! Örneğin, belirli bir m RNA'daki bir diziyi algılayan bir protein, bu diziye bağlanarak, m RNA üzerinde translasyon inisiyasyon kompleksinin oluşumunu engellediğinde (ya da arttırdığında) translasyonu da azaltmış (ya da arttırmış) olur.\nÖrneğin, translasyonun başlaması için, ökayotik inisiyasyon faktör-2 (el F-2) adı verilen bir proteinin, ribozomun küçük alt birim adı verilen kısmına bağlanması gerekir. el F-2'nin bağlanması, fosforilasyon ya da proteine bir fosfat grubunun eklenmesi ile kontrol edilebilir.\nel F-2 fosforlandığında, şekli değişir, \"deaktive\" (kapalı) duruma geçer ve inisiyasyonda oynadığı görevi yerine getiremeyeceği için de translasyon başlayamaz. Bunun tam aksine el F-2, fosforlanmadığı durumda ise, \"aktive\" (açık) durumdadır, inisiyasyondaki görevini yerine getirir ve translasyon devam edebilir.\nGörsel hakları: \"Eukaryotic translational and post-translational gene regulation, \" Open Stax College, Biology, CC BY 4, 0\nBu şekilde düşünüldüğünde, el F-2'nin fosforilasyonu, translasyonu açıp kapatarak bir şalter görevi görür. Translasyonun inaktivasyonu, hücrenin yeni protein yapımını \"kaldıramayacağı\"; örneğin besin sıkıntısı çektiği durumlarda iyi bir stratejidir5‍ .\nProteinler translasyondan sonra da regüle edilebilirler\nHalihazırda sentezlenmiş proteinler üzerinde de çalışabilecek regülasyon mekanizmaları vardır. Bu durumlarda, proteine yapılacak, amino asitlerin çıkarılması ya da kimyasal bir modifikasyonun eklenmesi gibi bir \"düzenleme\", proteinin aktivitesi ya da davranışı üzerinde etkili olur. Bu işlenme ve modifikasyon adımları, regülasyon için hedef teşkil edebilir. Proteinlerin aktivitesi neden regüle edilmelidir? Sentezi tamamlanmış proteinlerin translasyon sonrası regülasyonu, hücrelerin uyarılara cevap vermesine ve davranışlarını hızlı ve keskin bir biçimde değiştirmelerine yardımcı olur. Örneğin, üretilmiş ancak inaktif halinde bulunan bir protein, basit bir kimyasal modifikasyon ile, zaman alan süreçler olan transkripsiyon ve translasyona geek olmadan aktive edilebilir.\nÖrnek vermek gerekirse, bazı proteinlerin aktif olabilmeleri için proteolitik olarak ayrılmaları (kesilmeleri) gerekmektedir. Diyabet hastalarının kullandığı insülin buna verilebilecek örnekler arasındadır. Farklı proteinlerin kendilerine eklenen, metil, fosfat, asetil ve ubikutin grupları gibi kimyasal grupları olabilir. Bu gruplar, çoğu zaman aktiviteyi kontrol amacı ile dinamik bir şekilde eklenip çıkarılabilmektedir.\nKimyasal grupların eklenmesi ya da çıkarılması, protein aktivitesini ya da bir proteinin \"geri dönüşüme\" uğramadan hücre içinde kalabileceği zamanı regüle edebilir. Kimyasal modifikasyonlar, zaman zaman, bir proteinin hücre içinde bulunacağı yeri (çekirdek ya da sitoplazma veya hücre zarına bağlı olacak şekilde) de belirleyebilmektedir.\nFosforilasyon\nTranslasyon sonrası görülen en yaygın modifikasyon, proteine bir fosfat grubunun bağlanmasından ibaret olan fosforilasyondur. Fosforilasyonun etkisi (fosforlanma) proteinden proteine değişir: bazıları fosforilasyon sonrası aktive olurken, bazıları deaktive olur ve bazıları da basitçe davranışlarını değiştirirler (farklı bir partnerle etkileşime girmek ya da hücrenin farklı bir bölümüne gitmek gibi).\nBunun örneklerinden birini yukarıda, el F-2'nin bir fosfat grubunun eklenmesi ile inaktive olmasından (translasyonun engellenmesi) bahsederken gördük. Ancak, farklı birçok protein seçimli bir şekilde fosforlanabilir ve bu durumun, proteinin hücre içindeki rolüne bağlı olarak farklı etkileri olabilir.\nUbikutin eklenmesi\nProteinler, ubikutin adı verilen kimyasal bir markör ile degradasyon (parçalanma) için işaretlenebilirler. Ubikutinle işaretlenmiş proteinler, proteazoma yani hücrenin \"geri dönüşüm merkezine\" götürülür ve bileşenlerine parçalanır. Ubikutin eklenmesi, bir proteinin hücre içindeki sürekliliğinin kontrolü açısından önemli bir yoldur.\nGörsel hakları: \"Eukaryotic translational and post-translational gene regulation: Figure 2, \" Open Stax College, Biology CC BY 4, 0\nAçıklama ve Kaynaklar Açıklama: Bu makalenin uyarlandığı kaynaklar: \"Eukaryotic translational and post-translational gene regulation, \" Open Stax College, Biology, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 53. \"Eukaryotic post-transcriptional gene regulation, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 53. Bu makale CC BY-NC-SA 4, 0 lisanslıdır. Alıntı yapılan çalışmalar: Carthew, R. W. ve Sontheimer, E. J. (2009). Origins and mechanisms of mi RNAs and si RNAs. Cell, 136(4), 648. http: //dx. doi. org/10, 1016/j. cell. 2009. 01. 035. Carthew, R. W. ve Sontheimer, E. J. (2009). Origins and mechanisms of mi RNAs and si RNAs. Cell, 136(4), 650. http: //dx. doi. org/10, 1016/j. cell. 2009. 01. 035. Carthew, R. W. ve Sontheimer, E. J. (2009). Origins and mechanisms of mi RNAs and si RNAs. Cell, 136(4), 652. http: //dx. doi. org/10. 1016/j. cell. 2009. 01. 035. Sayed, Danish and Abdellatif, Maha. (2011). Micro RNAs in development and disease. Physiological Reviews 91(3), 831, 837-839. http: //physrev. physiology. org/content/physrev/91/3/827. full. pdf. Sonenberg, Nahum ve Hinnebusch, A. G. (2009). Regulation of translation initiation in eukaryotes: Mechanisms and biological targets. Cell 136(4), 731. http: //www. ncbi. nlm. nih. gov/pubmed/19239892. Ek referanslar: Alternative splicing. (22 Şubat 2016). Alıntı yapılan tarih ve kaynak: 26 Nisan 2016 Wikipedia: https: //en. wikipedia. org/wiki/Alternative_splicing. Bender, E. (1 Eylül 2014). The second coming of RNAi. The scientist. Alıntı yapılan kaynak: http: //www. the-scientist. com/? articles. view/article No/40871/title/The-Second-Coming-of-RNAi/. Carthew, R. W. and Sontheimer, E. J. (2009). Origins and mechanisms of mi RNAs and si RNAs. Cell, 136(4), 642-655. http: //dx. doi. org/10, 1016/j. cell. 2009. 01. 035. Gu, S. ve Kay, M. A. (2010). How do mi RNAs mediate translational repression? Silence, 1, 11. http: //dx. doi. org/10. 1186/1758-907X-1-11. Mack, G. S. (2011). Micro RNA gets down to business. Nature Biotechnology, 25, 631-638. http: //dx. doi. org/doi: 10, 1038/nbt0607-631. National Center for Biotechnology Information. RNA interference (RNAi). Probe: Reagents for functional genomics. Alıntı yapılan kaynak: http: //www. ncbi. nlm. nih. gov/genome/probe/doc/Tech Rnai. shtml. Open Stax College, Biology. (23 Mart 2016). Eukaryotic post-transcriptional gene regulation. Open Stax CNX. Alıntı yapılan kaynak: http: //cnx. org/contents/GFy_h8cu@10. 8: wf3BMwl1@7/Eukaryotic-Post-transcriptiona. Open Stax College, Biology. (23 Mart 2016). Eukaryotic translational and post-translational gene regulation. Open Stax CNX. Alıntı yapılan kaynak: http: //cnx. org/contents/GFy_h8cu@10, 8: 8ZPIxf Ry@5/Eukaryotic-Translational-and-P. Phillips, T. (2008). Small non-coding RNA and gene expression. Nature Education, 1(1), 115. Alıntı yapılan kaynak: http: //www. nature. com/scitable/topicpage/small-non-coding-rna-and-gene-expression-1078. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mechanisms of post-transcriptional regulation. Campbell biology (10. baskı, sayfa 372-373). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Noncoding RNAs play multiple roles in controlling gene expression. Campbell biology (10. baskı, sayfa 374-376). San Francisco, CA: Pearson. Sayed, Danish ve Abdellatif, Maha. (2011). Micro RNAs in development and disease. Physiological Reviews 91(3), 827-887. http: //physrev. physiology. org/content/physrev/91/3/827. full. pdf. Shyu, A. -B. , Wilkinson, M. F. ve van Hoof, A. (2008). Messenger RNA regulation: To translate or to degrade. EMBO J. , 27(3), 471-481. http: //dx. doi. org/10. 1038/sj. emboj. 7601977. Sonenberg, N. ve Hinnebusch, A. G. (2009). Regulation of translation initiation in eukaryotes: Mechanisms and biological targets. Cell, 136(4), 731-745. http: //dx. doi. org/10, 1016/j. cell. 2009. 01. 042. Suh, N. ve Blelloch, R. (2011). Small RNAs in early mammalian development: From gametes to gastrulation. Development, 138, 1653-1661. http: //dx. doi. org/10. 1242/dev. 056234. Wang, Z. ve Burge, C. B. (2008). Splicing regulation: From a parts list of regulatory elements to an integrated splicing code. RNA, 14(5), 802-813. http: //dx. doi. org/10. 1261/rna. 876308."
    },
    {
        "url": "https://tr.khanacademy.org/science/biology/biotech-dna-technology/intro-to-biotech-tutorial/a/intro-to-biotechnology",
        "title": "Biyoteknoloji",
        "contents": "Önemli noktalar:\nBiyoteknoloji, bir organizmanın ya da organizmaya veya farklı bir biyolojik sisteme ait bir bileşenin bir ürün veya süreç oluşturmak için kullanılmasıdır. Biyoteknolojinin birçok formu, DNA teknolojisini kullanmaktadır. DNA teknolojisi, DNA'nın dizilimini, analizini, kesilmesi ve yapıştırılmasını içerir. DNA teknolojisinin yaygın formları arasında DNA dizilme, polimeraz zincir tepkimesi, DNA'nın klonlanması ve jel elektroforez bulunmaktadır. Biyoteknolojik keşifler, pratik ve etik açıdan yeni sorular doğurabilirler. Bu soruların, toplumun her kesiminden alınan görüşler ile ele alınması gerekir.\nGiriş\n\"Biyoteknoloji\" kelimesini duyduğunuzda aklınıza ne geliyor? Haberlerde gördüğünüz, örneğin klonlanmış koyun Dolly, genetik olarak modifiye edilmiş organizmalar ya da gen terapisini düşünmüş olabilirsiniz.\nKoyun Dolly'nin öldükten sonra içi doldurulmuş halini gösteren görsel. Dolly klonlanan ilk memeliydi. Bu, Dolly'nin bir başka koyunun birebir \"kopya\"sı olduğu anlamına geliyor. Görselin uyarlandığı kaynak: \"Dolly the sheep, National Museums of Scotland, Edinburgh, \" Mike Pennington (CC BY-SA 2, 0). Uyarlanmış görsel CC BY-SA 2, 0 lisanslıdır.\nEğer aklınıza gelenler bunlarsa, haklısınız! Bunlar biyoteknoloji alanında aklımıza gelebilecek örnekler arasındadır. Ancak bira yapımı, ekin ırklarının iyileştirilmesi ya da bir antibiyotik olan penisilin hakkında ne düşünüyorsunuz? Bazıları binlerce yıldır bizimle olan bu süreç ve ürünler de biyoteknolojiye verebileceğimiz örneklerdendir!\nBu makalede, öncelikle biyoteknolojinin tanımını inceleyecek, faydalı ürünler elde etmek adına organizmaların ve moleküllerin ya da organizmalardan türetilen sistemlerin faklı kullanım alanlarını nasıl kapsadığı üzerinde duracağız. Sonrasında, DNA'nın dizilimi ve manipüle edilmesi olarak özetlenebilecek DNA teknolojisine daha yakından göz atacağız. DNA teknolojisi, biyoteknolojinin birçok modern formu açısından son derece büyük bir öneme sahiptir.\nBiyoteknoloji nedir?\nBiyoteknoloji, bir organizmanın ya da organizmaya veya farklı bir biyolojik sisteme ait bir bileşenin, belirli bir kullanım alanı olan bir ürün veya süreç oluşturmak için kullanılmasıdır.\nBunun çok geniş bir tanım olduğunun farkındayız ve yukarıda da anlatmaya çalıştığımız üzere, bu tanıma, son teknoloji laboratuvar teknikleri ile yüzlerce yıldır kullanımda olan geleneksel tarım ve mutfak ile ilgili teknikler de dahildir. İsterseniz biyoteknolojiye verilebilecek üç örneğini inceleyip tanıma ne anlamda uygun olduklarına karar verelim.\nBira yapımı. Bira yapımında, çok küçük mantarlar (maya), maltla karıştırılmıi arpa şekerinden elde edilen bir çözeltiye eklenir. Mayalar bu çözeltinin, fermantasyon adı verilen bir süreç ile metabolizmasını gerçekleştirirler. Fermantasyonun, yan ürünü, birada bulunan alkoldür. Bu örnekte, bir organizmanın yani mayanın, insan tüketimi için bir ürün elde edilmesi için nasıl kullanıldığını görüyoruz. Penisilin. Bir antibiyotik olan penisilin, bazı küfler tarafından üretilir. Erken klinik deneylerde kullanılmak üzere küçük miktarlarda penisilin elde etmek isteyen bilim insanlarının, her hafta 500‍ litreye yakın \"küf suyu\" üretmeleri gerekmişti1‍ . Bu süreç, endüstriyel üretim için, daha üretken mold suşlarının kullanılması ve verimin arttırılması adına kültür koşullarının geliştiilmesi ile zaman içerisinde iyileştirildi2‍ . Bu örnekte, bir organizmanın yani küfün, insanların kullanımı için bir ürün yani bakteriyel enfeksiyonları tedavi eden bir antibiyotik elde edilmesi amacı ile kullanıldığını görüyoruz.\nGörselin uyarlandığı kaynak: \"Sample of penicillin mould presented by Alexander Fleming to Douglas Macleod, \" (CC BY-SA 2, 0). Uyarlanmış görsel CC BY-SA 2, 0 lisanslıdır.\nGen terapisi. Gen terapisi, işlevsel olmayan bir genin sebep olduğu genetik bozuklukların tedavisinde kullanılan, daha henüz geliştirilme aşamasında olan yeni bir tekniktir. \"Eksik\" genin DNA'sının vücut hücrelerine aktarılması ile uygulanır. Örnek vermek gerekirse, genetik bir bozukluk olan kistik fibröz hastaları, akciğerlerde üretilen bir klorür kanalında işlev gösteren bir gene sahip değillerdir. Yeni bir gen terapisi klinik deneyinde, işlevsel genin bir kopyası, plazmid adı verilen dairesel bir DNA molekülüne yerleştirildi ve hastaların akciğerlerine zardan yapılmış küreler ile aktarıldı (bir sprey formunda)3‍ . Bu örnekte, farklı kaynaklardan gelen biyolojik bileşenler (insanlarda bulunan bir gen ve orijinal olarak bakterilerde bulunan bir plazmid) bir araya getirilerek, kistik fibröz hastalarının akciğer fonksiyonlarını korumalarına yardımcı olan yeni bir ürün elde ediliyor.\nBu örneklerin de gösterdiği gibi, biyoteknoloji, her gün karşımıza çıkabilecek alkol ve penisilin gibi ürünlerin yapımında kullanılıyor. Kistik fibrözün tedavisi için gen terapisi gibi yeni medikal tedavilerin geliştirilmesi için de kullanılabilir. Biyoteknolojinin, besin üretimi ve çevre kirliliğinin ıslahı (temizlenmesi) gibi alanlarda da kullanılan uygulamaları mevcuttur.\nDNA teknolojisi nedir?\nModern biyoteknolojiye ait birçok örnek, DNA parçalarının analizine, manipülasyonuna, kesilmesine ve yapıştırılmasına dayanır. DNA'nın dizilimi ve manipülasyonunu içeren yaklaşımlar zaman zaman DNA teknolojisi olarak adlandırılır4‍ . Örnek olarak Kistik fibröz gen terapisi denemelerinde, araştırmacılar DNA manipülasyon teknikleri kullanarak, bir klorür kanalını, taşıyıcı bir DNA parçasına (vektör) yerleştirip, akciğer hücrelerinde ifade edilmesine olanak sağladılar.\nDNA teknolojisi hem temel hem de uygulamalı (pratik) biyoloji için önemlidir. Örneğin, bir DNA dizisinin kopyalarını yapmak için kullanılan bir teknik olan polimeraz zincir tepkimesi (PCR), birçok medikal tanı testlerinde, adli tıpta ve temel laboratuvar araştırmalarında kullanılmaktadır.\nDNA teknolojilerine örnekler\nModern moleküler biyolojide kullanılan bazı DNA analizi ve manipülasyon tekniklerine göz atmak ister misiniz? Bu teknikler hakkında daha fazla bilgi edinmek için aşağıdaki bağlantıları kullanabilirsiniz.\nDNA'nın klonlanması. DNA'nın klonlanmasında, araştırmacılar, belirli bir gen gibi, ilgilendikleri DNA fragmanlarını klonlar yani birçok kopyasını yaparlar. DNA'nın klonlanması, birçok durumda, plazmid adı verilen dairesel bir DNA molekülüne hedef bir gen yerleştirilmesinden ibarettir. Plazmid, bakterilerde replike edilebilir, böylece ilgilenilen genin birden fazla kopyası yapılabilir. Bazı durumlarda gen bakterilerde ifade edilir ve diyabette kullanılan bir insülin gibi bir protein elde edilir. Polimeraz zincir tepkimesi (PCR). Polimeraz zincir tepkimesi yaygın biçimde kullanılan ve modern biyolojinin hemen hemen her alanında uygulamaları olan bir diğer DNA manipülasyon tekniğidir. PCR, şablon DNA parçasından başlayarak, hedef DNA dizisinin birçok kopyasını üretir. Bu teknik, örneğin bir suç mahallindeki bir kan damlası gibi yerlerde, eser miktarda bulunan DNA'nın kopyalarının elde edilmesi için kullanılır. Jel elektroforezi. Jel elektroforezi, DNA fragmanlarının doğrudan gözlemlenmeleri için kullanılan bir tekniktir. Örneğin, araştırmacılar PCR sonuçlarını, bir jelde ortaya çıkan fragmanları inceleyerek analiz edebilirler. Jel elektroforezi, DNA fragmanlarını, boyutlarına bağlı olarak ayırır ve bir boya ile işaretlenen fragmanlar, araştırmacılar tarafından bu şekilde gözlemlenebilir. Görselin uyarlandığı kaynak: Reece ve meslektaşlarının benzer bir şeması. 5‍ DNA dizilimi DNA dizilimi, bir DNA molekülündeki nükleotid baz (A, T, C ve G) dizilerinin belirlenmesi olarak tanımlanabilir. Bazı durumlarda, tek bir seferde tek bir DNA dizilimi gerçekleştirilirken bazı durumlarda ise, DNA fragmanlarından oluşan büyük bir grubun (genomun tamamı gibi), grup halinde dizilimi yapılır. Genom nedir? Genom, bir organizmanın DNA'sının tamamıdır. DNA'larını barındıran çekirdekleri olan ökaryotlarda, genom kelimesi genel olarak nükleer (çekirdek) genomu için yani çekirdekte bulunan DNA için kullanılır. Bu tanıma kloroplat ya da mitokondriler gibi organellerde bulunan DNA'lar dahil değildir.\nBağlantılar ile ulaşacağınız bölümlerde, bu tekniklerin nasıl işlediklerine dair daha fazla detay bulabilirsiniz. Ek olarak, araştırmalarda, tıpta ve diğer prtaik uygulamalarda nasıl kullanıldıkları hakkında da bilgi edinebilirsiniz.\nBiyoteknoloji yeni etik sorulara yol açıyor\nBiyoteknolojinin, insanlara ve toplumlara sağlayabileceği potansiyel faydaları vardır ancak bunun yanında istenmeyen bazı sonuçlar doğurup, olumsuz etkiler de oluşturabilir. Bu durum, yalnızca biyoteknoloji değil, teknolojinin tüm formları için geçerlidir ancak biyoteknolojinin, diğer teknoloji formlarından bağımsız bir şekilde ortaya koyabileceği farklı fayda ve ikilemler olabilir.\nBiyoteknolojik inovasyonların, diğer tümteknolojik inovasyonlar gibi, genel kullanıma sunulmadan dikkatli bir şekilde test edilmeleri gerekir. Devlet denetiminde yapılan klinik deneyler, piyasaya sürülen biyoteknoloji ürünlerinin, güvenli ve etkili olmasını sağlar. Ancak, elde edilen yeni bilgiler, şirketlerin ve hükümet ajanslarının bir inovasyonun güvenilirliği ve kullanılabilirliğini yeniden değerlendirmesine sebep olabilir. Bunun örneklerinden biri, bazı ilaçların, piyasadan geri çekilmesidir.\nEk olarak, biyoteknoloji inovasyonları, bilginin, tekniklerin ve bilgi birikiminin kullanılıp kullanılmaması konusunda etik sorular doğurabilir.\nBunların bir kısmı, gizlilik ve ayrımcılık karşıtlığı ile ilgilidir. Örneğin, bir hastalığa daha yatkın olmanıza sebep olan bir gen varyantına sahipseniz, sağlık sigortası şirketleri sizden daha fazla para ödemenizi isteyebilirler mi? Ya da okulunuz ya da iş vereninizin genomunuza ulaşabilmesi mümkün olsaydı, bununla ilgili ne hissederdiniz? Biyoteknolojinin, güvenlik, sağlık üzerindeki ve ekolojik etkileri de soru işaretleri doğuran diğer alanlardır. Örneğin, kendi böcek öldürücü maddelerini üretebilen, genetikleri ile oynanmış bitkiler, kimyasal spreylemenin önüne geçebilir ancak yaban hayata karışıp, yerel popülasyonlar ile çaprazlanmaları, istenmeyen ekolojik sonuçlar doğurabileceğinden endişe yaratan noktalardır. Biyoteknoloji, bireyler için zor ikilimler doğuran bilgiler sağlayabilir. Örneğin, doğum öncesi testleri ile fetüsün genetik bir rahatsızlığı olduğunu öğrenen bir aileyi ya da genomunun dizilimini yaptırıp, Huntington gibi, geç ortaya çıkan ve tedavisi olmayan bir hastalığa yakalanacağını öğrenen bir bireyi düşünün.\nBilimsel araştırmalar ve gelişimler, yeni bilgileri, teknolojileri ve bilgi birikimini insanların kullanımına sunar. Ancak, bilim kendi başına bu teknolojilerin nasıl kullanılıp kullanılmaması gerektiği sorularını cevaplayamaz. Toplumdaki tüm bireylerin, biyoteknolojik icat ve ürünlerin günlük hayatımızı nasıl etkileyeceği konusunda görüşlerinin alınması gerekir.\nKendinizi eğitin ve bakış açınızı paylaşın\nBiyoteknolojinin herhangi bir formu arkasındaki basit biyolojinin ne olduğunu anlamak, potansiyel kötü yanları ile faydaları hakkında yargıya varabilmenin ilk ve önemli bir adımıdır. Sitenin bu bölümündeki bilgiler, yeni biyoteknolojik icatları değerlendirmeniz ve anlamanız için sahip olmanız gereken bilgi birikimini sağlamanıza yardımcı olacaktır.\nBelirli bir biyoteknolojiyi merak ediyor ya da sonuçları konusunda endişeleniyorsanız, yapabileceğiniz en iyi şeylerden biri, kendi araştırmanızı yapmanızdır. Güvenilir ve tarafsız kaynaklar bulmaya çalışın ve karşıt görüşlerin bulunması durumunda her iki tarafı da anlamaya çalışın. İcadın dayandığı bilimi tam olarak anladığınızdan emin olun, hakkında neleri bildiğinizi ve bilmediğinizi, icadın iyi ve kötü taraflarını öğrenin. Sonrasında, bu yeni teknolojinin kullanılıp kullanılmaması gerekliliğine dair, kendinize ait ve dayanakları güçlü bir sonuca ulaşabilirsiniz.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: American Chemical Society. (2016). Discovery and development of penicillin. Chemical landmarks. Alıntı yapılan kaynak: http: //www. acs. org/content/acs/en/education/whatischemistry/landmarks/flemingpenicillin. html. Meštrović, T. ve Chow, S. (29 Nisan 2015). Penicillin production. News medical. Alıntı yapılan kaynak: http: //www. news-medical. net/health/Penicillin-Production. aspx. Alton, E. W. F. W. , Armstrong, D. K. , Ashby, D. , Bayfield, K. J. , Bilton, Diana, Bloomfield, E. V. , . . . Wolstenholme-Hogg, P. (2015). Repeated nebulisation of non-viral CFTR gene therapy in patients with cystic fibrosis: A randomised, double-blind, placebo-controlled, phase 2b trial. Lancet Respiratory Medicine, 3(9), 684-691. http: //dx. doi. org/10, 1016/S2213-2600(15)00245-3. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The DNA toolbox. Campbell biology (10. baskı, sayfa 408-409). San Francisco, CA: Pearson. Reece, J. B. , Taylor, M. R. , Simon, E. J. ved Dickey, J. L. (2012). Figure 12. 13. Gel electrophoresis of DNA. Campbell biology: Concepts & connections (7. baskı, sayfa 243). Ek referanslar: Biotechnology. (23 Mart 2016). Alıntı yapılan tarih ve kaynak: 29 Mart 2016, Wikipedia: https: //en. wikipedia. org/wiki/Biotechnology. DNA microarray. (7 Mart 2016). Alıntı yapılan tarih ve kaynak: 29 Mart 2016 from Wikipedia: https: //en. wikipedia. org/wiki/DNA_microarray. Gebel, E. (2013). Making insulin: A behind-the-scenes look at producing a lifesaving medication. Diabetes forecast. Alıntı yapılan kaynak: http: //www. diabetesforecast. org/2013/jul/making-insulin. html? referrer=https: //www. google. com/. Gene therapy breakthrough for cystic fibrosis. (3 Temmuz 2015). NHS choices. Alıntı yapılan kaynak: http: //www. nhs. uk/news/2015/07July/Pages/Gene-therapy-breakthrough-for-cystic-fibrosis. aspx. Hyde, S. C. , Pringle, I. A. , Abdullah, S. , Lawton, A. E. , Davies, L. A. Varathalingam, A. , . . . Gill, D. R. (2008). Cp G-free plasmids confer reduced inflammation and sustained pulmonary gene expression. Nature Biotechnology, 26, 549-551. http: //dx. doi. org/10, 1038/nbt1399. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). DNA tools and biotechnology. Campbell biology (10. baskı, sayfa 408-435). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). People modify crops by breeding and genetic engineering. Campbell biology (10. baskı, sayfa 830-834). San Francisco, CA: Pearson."
    },
    {
        "url": "https://tr.khanacademy.org/science/biology/biotech-dna-technology/dna-sequencing-pcr-electrophoresis/a/polymerase-chain-reaction-pcr",
        "title": "Polimeraz Zincir Reaksiyonu (Tepkimesi) - PCR",
        "contents": "Önemli noktalar:\nPolimeraz Zincir Tepkimesi ya da PCR, belirli bir DNA bölgesinin canlı olmayan bir ortamda, bir başka deyişle bir organizmanın içi yerine bir deney tüpünün içinde, çok sayıda kopyasının oluşturulması yöntemine verilen isimdir. PCR, ısıya dayanıklı bir DNA polimeraz olan Taq polimeraz sayesinde gerçekleşir ve özellikle ilgili DNA bölgesi için tasarlanmış DNA primerlerine ihtiyaç duyar. PCR' da, tepkime bir dizi sıcaklık değişimleri boyunca tekrar tekrar döngülenir ve bu da hedef bölgenin birçok kopyasının üretilmesini sağlar. PCR, birçok araştırma ve pratik uygulamaya sahiptir. PCR rutin bir şekilde, DNA'nın klonlanmasında, tıbbi teşhislerde ve adli DNA analizlerinde kullanılmaktadır.\nPCR nedir?\nPolimeraz zincir tepkimesi (PCR), belirli bir DNA bölgesinin çok sayıda kopyasını (milyonlarca hatta milyarlarca! ) üretmek için kullanılan yaygın bir laboratuvar tekniğidir. Bu DNA bölgesi, deneyi yapan kişinin ilgilendiği her yer olabilir. Örneğin, bir araştırmacının işlevini anlamak istediği bir gen ya da adli tıp uzmanlarının olay yerini şüphelilerle eşleştirmek için kullandığı genetik işaretleyici olabilir.\nPCR'ın tipik amacı hedef DNA bölgesinden, analiz etmeye ya da başka bir şekilde kullanmaya yetecek kadar üretmektir. Örneğin, PCR ile kopyalanan DNA, dizilemeye gönderilebilir, jel elektroforez ile görüntülenebilir ya da başka deneyler için plazmide klonlanabilir.\nPCR, moleküler biyoloji araştırmalar, tıbbi teşhisler ve hatta ekolojinin bazı dallarını da içermekle birlikte biyoloji ve tıbbın birçok alanında kullanılmaktadır.\nBir organizmadaki DNA replikasyonu gibi, PCR da var olan dizileri şablon olarak kullanarak yeni DNA dizileri oluşturan bir DNA polimeraz enzimine ihtiyaç duyar. PCR'da yaygın olarak kullanılan DNA polimeraz, izole edildiği ısıya dayanıklı bakterinin isminden türetilen (Thermus aquaticus) Taq polimeraz adıyla bilinir.\nT. aquaticus, kaplıcalarda ve hidrotermal bacalarda yaşar. DNA polimeraz, ısıya çok dayanıklıdır ve en aktif olduğu sıcaklık 70°C‍ civarıdır (bir insanın veya E. coli DNA polimerazın işlevsiz olacağı bir sıcaklık). Bu ısı direnci, Taq polimerazı PCR için ideal kılar. Göreceğimiz gibi, PCR'da şablon DNA'yı denatüre etmek veya dizilerini ayırmak için tekrar tekrar yüksek sıcaklıklar kullanılır.\nPCR primerleri\nDiğer DNA polimerazlar gibi Taq polimeraz da sadece DNA sentezi için bir başlama noktası sağlayan kısa bir nükleotid dizisiyani primer verilirse DNA üretebilir. Bir PCR tepkimesinde deneyi yapan kişi, kopyalanacak ya da çoğaltılacak DNA bölgesini kendi seçtiği primerler ile belirler.\nPCR primerleri genellikle 20‍ nükleotit uzunluğundaki kısa, tek iplikli DNA parçalarıdır. Her PCR tepkimesinde iki primer kullanılır ve hedef bölgeyi kuşatmak için tasarlanmışlardır (kopyalanması gereken bölge). Yani, kopyalanacak bölgenin tam kenarlarından, şablon DNA'nın zıt dizilerine bağlanmalarını sağlayacak dizilere sahiptirler. Primerler, tamamlayıcı baz eşleşmesi ile şablona bağlanırlar.\nPrimerler şablona bağlandığında, polimeraz tarafından uzatılabilir ve aralarında kalan bölge kopyalanır.\nDNA ve primer yönlülüğünü gösteren daha ayrıntılı bir şema Her iki primer de bağlandığında, ''içe doğru'' yani 5' - 3' yönünde kopyalanacak bölgeye doğru işaret eder. Diğer DNA polimerazlar gibi, Taq polimeraz da DNA'yı yalnızca 5' - 3' yönünde sentezleyebilir. Primerler uzatıldığında aralarında kalan bölge de böylece kopyalanmış olacaktır.\nPCR'ın adımları\nBir PCR tepkimesinin temel bileşenleri, Taq polimeraz, primerler, şablon DNA ve nükleotitler yani DNA yapı taşlarıdır. Bu bileşenler, enzimin ihtiyaç duyduğu kofaktörlerle birlikte bir tüpte bir araya getirilir ve DNA'nın sentezlenmesi için tekrarlanan ısıtma ve soğutma döngülerinden geçirilir.\nTemel adımlar şunlardır:\nDenatürasyon (96°C‍ ): DNA ipliklerini ayırmak veya denatüre etmek için tepkime, şiddetli bir şekilde ısıtılır. Bu adım, bir sonraki adım için tek sarmallı bir şablon sağlar. Yeniden birleşme (55‍ -‍ 65‍ °C‍ ): Primerlerin tek iplikli şablon DNA üzerindeki tamamlayıcı dizilerine bağlanabilmeleri için tepkime soğutulur. Uzatma (72°C‍ ): Taq polimerazın primerleri uzatması ve yeni DNA zincirlerini sentezlemesi için tepkime sıcaklıkları arttırılır.\nBu döngü tipik bir PCR tepkimesinde, 25‍ -‍ 35‍ defa tekrarlanır ve kopyalanan DNA bölgesinin uzunluğuna bağlı olarak genellikle 2‍ -‍ 4‍ saat sürer. Eğer tepkime verimli olursa (işe yararsa), hedef bölge sadece bir ya da birkaç kopyadan milyarlarca kopya sayısına ulaşabilir.\nBunun nedeni, her seferinde şablon olarak yalnızca orijinal DNA'nın kullanılmamasıdır. Aksine, bir turda üretilen yeni DNA, bir sonraki DNA sentezi turunda şablon görevi görebilmektedir. Primerlerin birçok kopyası ve tepkimede serbestçe dolaşan birçok Taq polimeraz molekülü vardır, yani DNA moleküllerinin sayısı her döngüde yaklaşık olarak iki katına çıkabilir. Bu üstel büyüme modeli aşağıdaki görselde gösterilmektedir.\nPCR sonuçlarını görselleştirmek için jel elektroforezinin kullanımı\nBir PCR tepkimesinin sonuçları genellikle jel elektroforezi kullanılarak görselleştirilir (görünür hale getirilir). Jel elektroforezi, DNA parçalarının bir elektrik akımı tarafından bir jel kalıbından çekildiği ve akımın DNA parçalarını boyutlarına göre ayırdığı bir tekniktir. PCR numunesindeki parçaların boyutunun belirlenebilmesi için genellikle bir standart veya DNA merdiveni eklenir.\nAynı uzunluktaki DNA parçaları, jel üzerinde bir \"bant\" oluşturur ve eğer jel bir DNA bağlayıcı boya ile boyanırsa bu bant gözle görülebilir. Örneğin, 400‍ baz çifti (bp) parça üreten bir PCR tepkimesi, bir jel üzerinde şöyle görünecektir:\nBir DNA bandı, hedef DNA bölgesinin yalnızca bir veya birkaç kopyasını değil, çok ama çok sayıda kopyasını içerir. DNA mikroskobik olduğundan, gözle görebilmemiz için çok sayıda kopyasının mevcut olması gerekir. Bu da PCR'ın neden önemli bir araç olduğunun temel sebeplerinden biridir: bir DNA dizisinin, DNA'nın o bölgesini görebileceğimiz veya üzerinde değişimler yapabileceğimiz kadar kopyasını üretir.\nPCR uygulamaları\nPCR kullanılarak, bir DNA dizisi milyonlarca ya da milyarlarca kez çoğaltılabilir ve böylelikle diğer teknikler ile analiz edilmeye yetecek kadar DNA kopyası üretilebilir. Örneğin, DNA jel elektroforezi ile görüntülenebilir, dizileme için gönderilebilir veya restriksiyon enzimleri ile sindirilebilir ve bir plazmide klonlanabilir.\nBirçok araştırma laboratuvarında kullanılmakta olan PCR'ın ayrıca adli tıp, genetik test ve teşhis alanlarında pratik uygulamaları vardır. PCR örneğin, hastaların DNA'sındaki genetik bozukluklarla ilişkili genleri (ya da doğum öncesi test durumunda fetal DNA'dan) çoğaltmak için kullanılır. PCR ayrıca bir hastanın vücudunda bir bakteri veya DNA virüsünün bulunup bulunmadığını test etmek için de kullanılabilir: Eğer hastada patojen mevcutsa, DNA'sının bölgelerini bir kan veya doku örneğinden çoğaltmak mümkün olabilir.\nÖrnek problem: PCR'ın adli tıptaki rolü\nBir adli tıp laboratuvarında çalıştığınızı varsayalım. Bir olay yerinde bırakılmış bir saç telinden ve üç olası şüpheliden DNA örneği teslim aldınız. Göreviniz, belirli bir genetik işaretleyiciyi incelemek ve üç şüpheliden herhangi birinin bu işaretleyici yönünden saç DNA'sıyla eşleşip eşleşmediğini anlamak.\nİşaretleyici, iki alel veya versiyon halinde gelir. Biri tek bir tekrar içerir (aşağıdaki kahverengi bölge), diğeri ise tekrarın iki kopyasını içerir. Tekrar bölgesini kuşatan primerlere sahip bir PCR tepkimesinde, ilk alel 200‍ bp‍ 'lik bir DNA parçası üretirken ikincisi 300‍ bp‍ 'lik bir DNA parçası üretiyor:\nDört DNA örneği üzerine PCR uyguluyorsunuz ve sonuçları aşağıda gösterildiği gibi jel elektroforezi ile görselleştiriyorsunuz:\nHangi şüphelinin DNA'sı bu işaretleyicide olay yerindeki DNA ile eşleşiyor1 cevap seçin: 1 cevap seçin: (A şıkkı) Şüpheli 1‍ AŞüpheli 1‍ (B şıkkı) Şüpheli 2‍ BŞüpheli 2‍ (C şıkkı) Şüpheli 3‍ CŞüpheli 3‍ (D şıkkı) Şüphelilerden hiçbiri DŞüphelilerden hiçbiriİpucuİnsanlar diploit, yani DNA'larının çoğunun iki kopyasına sahiptirler. Bu nedenle, DNA örneklerinin her birinde incelediğimiz işaretleyicinin iki kopyası olacaktır. Eğer bir kişi işaretleyicinin iki farklı aleline sahipse (heterozigot ise) PCR sırasında iki farklı boyutta (200‍ bp ve 300‍ bp) bant çoğaltılacaktır. Bunlar, jelde 200‍ bp ve 300‍ bp konumlarında DNA bantları olarak görünecektir. Bir kişi aynı alelin iki kopyasına sahipse (homozigot ise), PCR sırasında yalnızca bir bant çoğaltılacaktır. Eğer kişi 200‍ bp aleline homozigotsa, jel üzerinde yalnızca 200‍ bp'lik bir bant görünecektir. Benzer şekilde, eğer kişi 300‍ bp aleline homozigotsa jelde sadece 300‍ bp'lik bir bant görünecektir. DNA numunelerinin işaretleyici genotipleri şunlardır: Olay yerinden alınan DNA: homozigot 200‍ bp alelŞüpheli 1‍ : homozigot 300‍ bp alelŞüpheli 2‍ : heterozigotŞüpheli 3‍ : homozigot 200‍ bp alel Hem olay yerinden alınan DNA örneği hem de şüpheli 3‍ 'ten alınan DNA örneği, işaretleyicinin 200‍ bp versiyonuna homozigottur. Yani, bu iki örnek bu işaretleyici için eşleşmektedir. Kontrol et\nPCR ve adli tıp hakkında daha fazla bilgi edinmek ister misiniz?\nBir olay yerinden alınan gerçek adli DNA testlerinde, teknisyenler kavramsal olarak yukarıdaki örnektekine benzer bir analiz yapacaktır. Fakat olay yeri DNA'sı ile şüphelilerin DNA'sı arasında, örnekteki gibi yalnızca tek işaretleyici değil, birkaç sayıda farklı işaretleyici karşılaştırılacaktır.\nAyrıca, tipik bir adli analizde kullanılan işaretleyiciler yalnızca iki farklı biçimde değillerdir. Aksine, oldukça çokbiçimlidirler (Polimorfizm, poli= çok morfizmos = form). Yani, uzunlukları açısından küçük farklara sahip birçok alel ile gelirler.\nKısa ardışık tekrarlar (STR'ler) olarak adlandırılan adli tıpta en sık kullanılan işaretleyici türü, aynı kısa nükleotit dizisinin (tipik olarak 2‍ ila 5‍ nükleotid uzunluğunda) tekrar eden birçok kopyasından oluşur. Bir STR'nin bir aleli 20‍ tekrara sahipken, bir başkası 18‍ ve bir diğeri de sadece 10‍ tekrara sahip olabilir.\nAdli tıpla uğraşan bilim insanları, her biri birçok alel biçiminde gelen birçok işaretleyiciyi inceleyerek, bir DNA örneğinden benzersiz bir genetik \"parmak izi\" oluşturabilirler. 13‍ işaretleyici kullanan tipik bir STR analizinde, yanlış pozitif sonuç (aynı DNA \"parmak izine\" sahip iki kişi olması) olasılığı 10‍ milyarda‍ 1‍ 1‍ 'den azdır!\nHer ne kadar DNA kanıtlarının suçları ispat etmek için kullanıldığını düşünsek de, DNA kanıtları haksız yere suçlanan kişilerin (bazıları yıllarca hapiste yatmış olanlar da dahil) temize çıkarılmasında çok önemli bir rol oynamıştır. Adli tıp analizi aynı zamanda babalık testleri ve afet yerlerindeki insan kalıntılarını tespit etmek için de kullanılmaktadır.\nAçıklama ve Kaynaklar Açıklama: Bu makalenin uyarlandığı kaynak: \"The polymerase chain reaction, \" CK-12 Foundation (CC BY-NC 3. 0). Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Forensic evidence and genetic profiles. (10. baskı, sayfa 430-431). San Francisco, CA: Pearson. Referanslar: Kimball, J. W. (3 Mayıs 2014). PCR. Kimball's biology pages. Alıntı yapılan kaynak: http: //www. biology-pages. info/P/PCR. html. Open Stax College, Biology. (23 Mart 2016). Biotechnology. Open Stax CNX. Alıntı yapılan kaynak: http: //cnx. org/contents/GFy_h8cu@10, 8: exg4e4AU@7/Biotechnology. Reece, J. B. , Taylor, M. R. , Simon, E. J. , and Dickey, J. L. (2012). DNA profiling. Campbell biology: Concepts & connections (7. baskı, sayfa 242-246). Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Amplifying DNA: The polymerase chain reaction (PCR) and its use in DNA cloning. (10. baskı, sayfa 414-416). San Francisco, CA: Pearson. Wilkin, D. (2016, March 23). Biotechnology and forensic science - advanced. In CK-12. Alıntı yapılan kaynak: http: //www. ck12. org/biology/Biotechnology-and-Forensic-Science/lesson/Biotechnology-and-Forensic-Science-Advanced-BIO-ADV/."
    },
    {
        "url": "https://tr.khanacademy.org/science/biology/biotech-dna-technology/dna-sequencing-pcr-electrophoresis/a/gel-electrophoresis",
        "title": "Jel Elektroforezi",
        "contents": "Önemli noktalar:\nJel elektroforezi, DNA parçalarını boyutlarına göre ayırmak için kullanılan bir tekniktir. DNA numuneleri jelin bir ucunda bulunan boşluklara (girintilere) doldurulur ve jel içinde çekilmeleri için bir elektrik akımı uygulanır. DNA fragmanları negatif yüklü oldukları için pozitif elektroda doğru ilerlerler. DNA fragmanlarının hepsi kütle başına aynı miktada yük barındırdığı için, küçük fragmanlar jel içerisinde büyüklere göre daha hızlı ilerlerler. Jel, DNA bağlayıcı bir boya ile renklendirildiğinde, DNA fragmanlarını, her biri aynı boyutta olan fragmanlar içeren grupları temsil eden bantlar olarak görebiliriz.\nGiriş\nHedef bir DNA bölgesinden birçok kopya elde etmek için bir PCR tepkimesi gerçekleştirdiğinizi varsayalım. Ya da belki de, DNA'nın klonlanması süreci ile, bir geni, dairesel bir plazmide \"yapıştırmayı\" deniyorsunuzdur.\nŞimdi de, PCR'ın başarılı olup olmadığını ya da plazmidin doğru geni içerip içermediğini görmek istiyorsunuz. DNA fragmanlarını doğrudan gözlemleyebilrmek için hangi yöntemi kullanırsınız?\nJel Elektroforezi\nJel elektroforezi, DNA fragmanlarını ya da RNA ve proteinler gibi diğer makromolekülleri, boyutlarına ya da yüklerine göre ayırmak için kullanılan bir yöntemdir. Elektroforezi, ilgilenilen molekülleri içeren bir jelin içinden elektrik akımı geçirilmesi ile yapılır. Moleküller, jel içinde boyutları ve yüklerine bağlı olarak farklı yönlerde ve farklı hızlarda ilerlerler. Bu sayede de birbirlerinden ayrılabilirler. \"Elektroforezi\" ismi nereden gelmektedir? Forezi son eki, \"göç\" ya da \"hareket\" anlamına gelir. 1‍ Elektro ön eki ise, moleküllerin hareketini sağlamak için elektrik kullanıldığını gösterir.\nTüm DNA moleküllerinin kütle başına yükü aynıdır. Bu sebeple de, DNA fragmanlarının elektroforezisi, fragmanları yalnızca boyutlarına göre ayırır. Elektroforezi ile, bir DNA numunesinde, kaç farklı DNA fragmanı bulunduğunu ve fragmanların birbirlerine göre ne kadar büyük olduklarını öğrenebiliriz. Ayrıca, boyutları bilinen fragmanlarından oluşan bir standart kullanılarak bir DNA parçasının mutlak boyutunu da belirlemek mümkündür. Daha fazla bilgi Moleküllerin, elektroforezi ile ayrılabilmeleri için yük (çekimi sağlanan öğe) ve molekülün, hangi halinde ise (katlı, katlı değil, diğer moleküllere bağlı, vs. ) etkin çapraz kesitleri kullanılır. DNA fragmanlarından oluşan bir numune, numunede bulunanların tamamı aynı tip molekül olduğu için uzunluklarına göre ayrılır. Genel olarak, çeşitli fragmanlar arasındaki tek anlamlı fark, uzunlukları olmalıdır. Ancak bu kuralın da bazı istisnaları vardır. Örneğin, bakteri plazmidleri gibi bazı DNA molekülleri daireselken diğerleri doğrusaldır. Dairesel DNA moleküllerinin jel içerisindeki hareketleri doğrusal olanlardan farklı olabilir. Örneğin plazmidler, \"çok karışık\" bir formda iken, jel içerisinde daha kolay hareket eden ince bir şekil aldıkları için boyutlarına göre çok daha hızlı ilerlerler.\nJel nedir?\nAdından da anlaşılacağı gibi, jel elektroforezide jeller kullanılır. Jeli, jöleye benzeyen bir madde olarak düşünebilirsiniz. DNA ayrımı için kullanılan jeller genellikle bir polisakkait olan ve kuru, pudra halinde tanecikler olarak buluna agarozdan yapılır. Agaroz, bir tampon ya da içinde bazı tuzlar bulunan su içimde ısıtıldığında, katı ve süngerimsi bir jele dönüşür. Jel, moleküler seviyede, hidrojen bağları ile bir arada tutulan ve ufak gözenekler oluşturan agaroz moleküllerinden oluşan bir jel matristir.\nJelin bir ucunda, cebe benzeyen ve kuyu olarak adlandırılan girintiler bulunur ve DNA numuneleri buralara yerleştirilir:\nDNA numunleri eklenmeden, jelin, bir jel kutusuna yerleştirilmesi gerekir. Kutunun bir ucuna pozitif bir elektrot, diğer ucuna ise negatif bir elektrot bağlanır. Kutunun kendisi yani içine jel yeleştirilen kısmı ise, elektrik akımını geçiren, içinde tuz bulunan bir tampon çözelti ile doldurulur. Bunu muhteşem sanat kabiliyetim sayesinde yukarıdaki görselde göremeseniz de, tampon, kutuyu, jelin üst seviyesine gelecek seviyede doldurur.\nJelin, kuyuların bulunduğu ucu negatif elektroda doğru konumlanır. Kuyuların bulunmadığı ve DNA fragmanlarının ona doğru hareket edeceği ucu ise pozitif elektroda doğru konumlanır.\nDNA fragmanları jel içerisinde nasıl hareket ederler?\nJel kutuya konduğunda, her bir PCR tepkimesi ya da restriksiyon sindirimi gerçekleşmiş plazmid gibi incelemek istediğimiz DNA fragmanları, kuyulardan birine dikkatlice aktarılır. Kuyulardan biri, uzunlukları bilinen DNA fragmanları içeren standart bir referans olan DNA merdiveni için ayrılmıştır. Ticari merdivenler, farklı boyut aralıklarına sahip olduklarından, elimizdeki fragmanların boyut aralıklarını kapsayabilecek, iyi bir \"kapsamı\" olan merdivenlerden birini seçmemiz gerekir.\nSonrasında, kutuya güç verilir ve jelin içerisinden elektrik akımı geçmeye başlar. DNA molekülleri, şeker-fosfat omurgaları sebebiyle negatif yüklü oldukları için jel matrisinin içinde pozitif kutba doğru ilerlerler. Güç verildiğindeve akım jel içinden geçerken, jelin akış halinde olduğu söylenir. Bir jelin akış halinde olması için gerekli gerilim nedir? Agaroz DNA jelinin akış halinde olması için gerekli tipik gerilim, 80‍ -‍ 120 V‍ aralığındadır. Daha yüksek bir gerilim, jelin daha hızlı akmasına, hatta uzun süreler bu şekilde kalması halinde erimesine sebep olabilir. Daha düşük gerilimler ise jelin daha yavaş akmasına sebep olur ve bu da eğer deneyin belirli bir zamanda sonlanmasını istiyorsanız işinize yarayacak bir yoldur.\nGörselin uyarlandığı kaynak: Reece ve meslektaşlarının benzer bir şeması. 2‍\nJel akış halindeyken, kısa DNA parçaları, jel matrisinin gözenekleri arasından, uzun olanlara göre daha hızlı bir şekilde ilerlerler. Jel bir süre aktıktan sonra, en kısa DNA parçaları, jelin pozitif ucuna yakın bir yerdeyken, en uzun DNA parçaları, kuyulara yakın bir yerde bulunurlar. DNA'nın çok kısa parçaları, jelin çok uzun süre akış halinde bırakılması söz konusu olursa, jelin diğer ucundan dışarı çıkabilirler. Bu arada, bu hatayı sıklıkla yaptığımı itiraf edebilirim.\nDNA fragmanlarının gözlemlenmesi\nFragmanlar ayrıldığında, jeli inceleyerek içerdiği bantların boyutlarını görebiliriz. Jel, DNA bağlayan bir boya ile renklendirildiğinde ve mor ötesi ışık altına konulduğunda, DNA fragmanları parlayarak, jel boyunca farklı konumlarda bulunan DNA'ları görmemize olanak sağlar.\nMerdivendeki her bir sayının yanında yer alan bp, DNA fragmanının kaç baz çifti uzunluğunda olduğunu belirtir.\nJel içinde, keskin hatları olan bir DNA \"şeridi\" bant olarak adlandırılır. Her bir bant, aynı konuma bir grup halinde ulaşmış olan aynı boyutlara sahip yüksek sayıda DNA fragmanı içerir. Tek bir DNA fragmanının ya da küçük bir DNA fragmanı grubunun, jel içerisinde kendi başına görülebilmesi mümkün değildir.\nNumunedeki bantları, DNA merdiveni ile karşılaştırdığımızda, yaklaşık boyutlarını belirleyebiliriz. Örneğin, yukarıdaki jeldeki parlak bantın boyutu yaklaşık olarak 700‍ baz çiftidir (bp).\nKonuyu ne kadar iyi anladığınızı test edin\nYukarıdaki jelde işaretlenmiş olan dört şerit bulunuyo. (Şeritler, DNA'nın kuyudan ayrıldıktan sonra izlediği koridor olarak tanımlanır. )\nYukarıdaki tanımalara uyan şerit hangisidir? 1‍ 2‍ 3‍ 4‍ Bu şerit en uzun DNA fragmanını içeriyor. Bu şerit, en kısa DNA fragmanını içeriyor. Bu şerit, 1500‍ baz çifti olan bir DNA fragmanını içeriyor. İpucu Bir DNA jelinde, uzun DNA fragmanları jelde en yavaş şekilde hareket eder ve kuyulara (başlangıçta jele yerleştirildikleri yere) yakın bir mesafede kalırlar. Kısa DNA fragmanları jelde en hızlı şekilde hareket eder ve uzak ucuna yakın bir yerde (kuyulardan uzakta) kalırlar. Buna göre, en uzun fragmanı temsil eden bandın, jelin üst kısmına en yakın olanı olmasını bekleriz. Bu bandı, şerit 1‍ 'de gözlemleyebiliriz. Benzer şekilde, en kısa fragmanı temsil eden bandın, jelin alt kısmına en yakın olanı olmasını bekleriz. Bu bandı, şerit 2‍ 'de gözlemleyebiliriz. En soldaki şeritte bulunan DNA merdivenini kullanarak, hangi şeridin 1500‍ bp bandını içerdiğini belirleyebiliriz. Merdivenin, 1500‍ bp bandını şeritler boyunca sağa doğru takip edersek, şerit 3‍ içinde eşleşen boyutta bir bant bulabiliriz. 1‍ 2‍ 3‍ 4‍ Bu şerit en uzun DNA fragmanını içeriyor. Bu şerit, en kısa DNA fragmanını içeriyor. Bu şerit, 1500‍ baz çifti olan bir DNA fragmanını içeriyor. Kontrol et\nAçıklama ve Kaynaklar Açıklama: Bu makalenin uyarlandığı kaynak: \"DNA cloning - Advanced, \" CK-12 Vakfı (CC BY-NC 3, 0). \"Biotechnology, Open Stax College, Biology (CC BY 4, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 8. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Phoresis. (14 Nisan 2011). Alıntı yapılan tarih ve kaynak: 31 Mayıs 2015, Wikipedia: https: //en. wikipedia. org/wiki/Phoresis. Reece, J. B. , Taylor, M. R. , Simon, E. J. ve Dickey, J. L. (2012). Figure 12, 13. Gel electrophoresis of DNA. Campbell biology: Concepts & connections (7. baskı, sayfa 243). Referanslar: Agarose. (19 Ocak 2015). Alıntı yapılan tarih ve kaynak: 3 Nisan 2016, Wikipedia: https: //en. wikipedia. org/wiki/Agarose. Gel electrophoresis. (2014). Scitable. Alıntı yapılan kaynak: http: //www. nature. com/scitable/definition/gel-electrophoresis-286. Kratz, R. F. ve Siegfried, D. R. (2010). Using gel electrophoresis to separate molecules. Biology for dummies (2. baskı, sayfa 132-133). Hoboken, NJ: John Wiley & Sons. Oswald, N. (6 Ağustos 2008). Agarose gels do not polymerize! Bitesize Bio. Alıntı yapılan kaynak: http: //bitesizebio. com/10248/agarose-gels-do-not-polymerise/. Reece, J. B. , Taylor, M. R. , Simon, E. J. ve Dickey, J. L. (2012). Gel electrophoresis sorts DNA molecules by size. Campbell biology: Concepts & connections (7. baskı, sayfa 243). Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Using restriction enzymes to make a recombinant DNA plasmid. Campbell biology (10. baskı, sayfa 413-414). San Francisco, CA: Pearson."
    },
    {
        "url": "https://tr.khanacademy.org/science/biology/biotech-dna-technology/dna-sequencing-pcr-electrophoresis/a/dna-sequencing",
        "title": "DNA dizileme",
        "contents": "Önemli noktalar:\nDNA dizilimi, bir DNA parçasındaki nükleotid dizisini (A, T, C ve G) belirleme işlemidir. Sanger diziliminde, hedef DNA birçok defa kopyalanır ve farklı uzunlukları olan fragmanlar elde edilir. Floresan \"zincir terminatör\" nükleotidleri fragmanların uçlarını işaretler ve dizinin tanımlanmasını mümkün kılar. Yeni nesil dizilim yöntemleri, DNA diziliminin hızını arttırıp, maliyetini düşüren yeni ve büyük ölçekli yaklaşımlardır.\nDizilim nedir?\nGenomların diziliminin yapıldığını duymuşsunuzdur. Örneğin insan genomu 2003 yılında, çok uzun süren uluslararası çalışmalar sonucunda tamamlandı. Peki genomun yada ufak bir DNA fragmanının dizilimin yapılması ne anlama gelir?\nDNA dizilimi, bir DNA parçasındaki nükleotid bazlarının (A, T, C ve G) diziliminin belirlenmesidir. Günümüzde, doğu ekipman ve malzemeler ile, kısa bir DNA parçasının diziliminin yapılması nispeten basit bir işlemdir.\nGenomun tamamının (bir organizmanın DNA'sının tamamının) diziliminin yapılması ise hala karmaşı bir görevdir. Genom DNA'sının küçük parçalara ayrılması, bu parçaların dizilimlerinin yapılması ve dizilimleri tek ve uzun bir dizi olarak birleştirilmesi gerekir. Ancak geçtiğimiz yirmi yılda geliştirilen yeni yöntemler satesinde, genomun diziliminin yapılması, İnsan Genomu Projesi zamanındakine göre çok daha hızlı ve çok da az maliyetli bir işlem halini almıştır1‍ .\nBu makalede, DNA'nın diziliminin yapılmasında kullanılan yöntemleri inceleyeceğiz. İyice geliştirilmiş bir yöntem olan Sanger diziliminin yanı sıra, büyük ölçekli dizilimlerin hızını arttıran ve maliyetini düşüren yeni (\"yeni nesil\") yöntemleri de ele alacağız.\nSanger dizilimi: Zincir terminasyon yöntemi\nEn çok 900‍ baz çiftinden oluşan bir uzunluğa sahip DNA bölgelerinin, rutin bir şekilde Sanger dizilimi ya da zincir terminasyon yöntemi adı verilen bir yöntem ile dizilimleri yapılır. Sanger dizilimi, Britanya'lı Fred Sanger ve çalışma arkadaşları tarafından 1977'de geliştirilen bir yöntemdir.\nSanger dizilimi, İnsan Genomu Projesi'nde birçok nispeten küçük insan DNA'sı parçalarının diziliminin belirlenmesi için kullanıldı. Bu fragmanlar 900‍ ya da daha az baz çiftine sahip değildi ancak araştırmacılar, Sanger dizilimini birçok defa kullanarak her bir fragmanın dizilimini belirleyebilmişlerdir. Fragmanlar, üst üste gelen parçalar sayesinde hizalanarak daha büyük DNA bölgeleri ve en son olarak da kromozomların dizilimleri bir araya getirilmiştir.\nGenomların dizilimi, daha hızlı ve daha az maliyetli yöntemlerle yapılıyor olsa da, Sanger dizilimi halen, DNA'nın klonlanmasında kullanılan fragmanlar ya da polimeraz zincir tepkimesinde (PCR) elde edilen, tekil DNA parçaları söz konusu olduğunda yaygın olarak kullanılan bir yöntemdir.\nSanger diziliminin malzemeleri\nSanger dizilimi, hedef DNA bölgesinin birçok kopyasını yapar. İhtiyaç duyulan malzemeler bir organizmanın DNA replikasyonu ya da DNA'nın canlı olmayan ortamda kopyalanmasını sağlayan polimeraz zincir tepkimesi (PCR) için ihtiyaç duyulanlara benzerdir.\nBir DNA polimeraz enzimi Kısa ve tek iplikli bir DNA parçası olan ve şablon DNA'ya bağlanarak polimeraz için \"başlatıcı\" olü üstlenen bir primer Dört DNA nükleotidi (d ATP, d TTP, d CTP, d GTP)Dizilimi yapılacak şablon DNA\nAncak, bir Sanger dizilimi tepkimesinin bunların yanında eşsiz bir malzemeye daha ihtiyacı vardır:\nDört nükleotidin her birinin dideoksi ya da zincir sonlandıran, her biri farklı renk bir boya ile işaretlenmiş versiyonları: dd ATP, dd TTP, dd CTP, dd GTP\n_Görsel hakları: \"Whole-genome sequencing: Figure 1, \" Open Stax College, Biology (CC BY 4. 0). _\nDideoksi nükleotidler, normal yani deoksi nükleotidlere benzerler ancak aralarında önemli bir fark vardır: şeker halkalarındaki 3' karbonlarında bir hidroksil grupları eksiktir. Normal nükleotidlerde, 3' hidroksil grubu, bir \"kanca\" görevi görerek, yeni bir nükleotidin zincire eklenmesini mümkün kılar.\nBir dideoksi nükleotid zincire eklendiğinde, uygun durumda hidroksil olmadığından, ilave nükleotidler zincire eklenemez. Zincir, taşıdığı baza (A, C, T ya da G) bağlı olarak farklı bir renk boya ile işaretlenmiş olan dideoksi nükleotid ile sonlanır.\nBoya nereden eklenir? Boya molekülü, bir dideoksi nükleotide azotlu bazından bağlanır.\nSanger diziliminin yöntemi\nDizilimi yapılacak DNA numunesi, bir primer, DNA polimeraz ve DNA nükleotidleri (d ATP, d TTP, d GTP, and d CTP) ile bir tüpte bir araya getirilir. Dört adet boya ile işaretli zincir sonlandıran dideoksi nükleotidler de tüpe eklenir ancak miktarları diğer nükleotidlere göre çok daha azdır.\nKarışım öncelikle, şablon DNA'yı denatüre etmek (sarmalları birbirinden ayırmak) için ısıtılır sonrasında ise, primerin tek iplikli şablona bağlanabilmesi için soğutulur. Primer bağlandığında, sıcaklık yeniden arttırılır ve böylelikle DNA polimeraz, primerden başlayarak yeni DNA'nın sentezini gerçekleştirebilir. DNA polimeraz, normal bir nükleotid yerine bir dideoksi nükleotid ekleyene kadar zincire nükleotid eklemeyi sürdürür. Bu noktada, daha fazla nükleotid eklenemez ve iplik bir dideoksi nükleotid ile sonlanır.\nBu süreç birçok defa tekrarlanır. Döngü tamamlandığında, dideoksi nükleotidlerin, tepkimelerin en az birinde, hedef DNA'nın her bir pozisyonuna eklenmiş olması garantidir. Bu da, tüpün içinde farklı uzunluklarda, orijinal DNA'daki nükleotid pozisyonlarının her birinde sonlanan fragmanlar olacağı anlamına gelir (aşağıdaki şekli inceleyin). Fragmanların uçları, son nükleotidin hangisi olduğunu belirtecek renkte boyalar ile işaretlenir.\nFragmanların tamamı işaretlenir mi? Hayır, hepsi değil. Dideoksi nükleotidlerin belirli bir polimerizasyon tepkimesine entegre edilmesi şansa bağlo bir olaydır. Bazı yeni sentezlenmiş DNA parçaları, yalnızca normal, işaretlenmemiş nükleotidlerden oluşmuş ve zincir sonlandıran nükleotidlerin eklenmesi ile değil, polimerazın şablondan ayrılması ile sonlanmışlardır. Bu işaretlenmemiş DNA molekülleri, boya ile işaretlenmemiş oldukları için algılama adımında \"görünmez\"dirler ve bu sebeple de dizilim tepkimesine karışmazlar.\nGörselin uyarlandığı kaynak: \"Sanger sequencing, \" by Estevezj (CC BY-SA 3, 0). Uyarlanmış görsel (CC BY-SA 3. 0) lisanslıdır.\nTepkime tamamlandıktan sonra, fragmanlar, kapiler jel elektroforezi adı verilen bir işlem ile, uzun, ince ve jel bir matris içeren bir tüpten geçirilir. Kısa fragmanlar jelin gözenekleri içinde hızla hareket ederken, uzun fragmanlar daha yavaş hareket ederler. Her fragman, tüpün sonunda yer alan \"bitiş çizgisini\" geçtiğinde, bir lazer ile aydınlatılır ve böylelikle boyanın algılanması sağlanır.\nPrimerden sonra tek bir nükleotid ile biten en kısa fragman bitiş çizgisini ilk olarak geçer. Onu primerden sonra iki nükleotid ile biten sıradaki en kısa fragman izler ve bu, bu şekilde devam eder. Sonuç olarak, detektör tarafından sırasıyla belirlenen boya renkleri sayesinde, orijinal DNA parçasının dizilimi her defasında bir nükleotid olacak şekilde bir araya getirilmiş olur. Detektör tarafından kayıt altına alınan veri, aşağıdaki kromatogram da gösterildiği gibi, floresan şiddetindeki tepe noktalarından oluşan seriler içerir. DNA dizilimi kromatogramdaki tepe noktalarına göre okunur.\nKullanım ve sınırlamalar\nSanger dizilimi, nispeten uzun (en fazla 900‍ baz çifti içeren) DNA dizileri için yüksek kaliteli bir dizilim imkanı sunar. Bakteri plazmidleri ya da PCR'da kopyalanan DNA gibi, tekil DNA parçalarının dizilimi için kullanılır.\nYine de, Sanger diziliminin maliyetli ve bir genomun tamamı ya da metagenom (mikrop aleminin toplu genonmu) gibi çok daha büyük ölçekli projeler için verimsizdir. Bunlar gibi görevlerde, daha hızlı ve daha az maliyetli olan yeni büyük ölçekli dizilim teknikleri kullanılır.\nBu ismi duyunca aklınıza Star Trek gelmiş olabilir ancak bu yeni yöntemler gerçekten de bu şekilde adlandırılıyorlar. En yeni DNA dizilim teknolojilerinden, toplu olarak yeni nesil dizilim olarak bahsedilmekte.\nFarklı teknolojiler kullanan birçok farklı yeni nesil dizilim yöntemi bulunuyor. Size burada, onları Sanger diziliminden farklı kılan ortak özelliklerinden bahsedeceğiz.\nParalelliği yüksek: birçok dizilim tepkimesi aynı anda gerçekleşir. Mikro ölçek: tepkimeler küçük ve birçoğu aynı anda bir çip üzerinde gerçekleştirilebilir. Hızlı: tepkimeler paralel bir şekilde sürdürüldüğü için sonuçlar çok daha hızlı elde edilir. Düşük maliyetli: bir genomun diziliminin yapılması, Sanger dizilimine göre çok daha düşük maliyetlidir. Daha kısa uzunluklar: Tipik olarak 50‍ -‍ 700‍ nükleotitten oluşan uzunluklar okunur.\nYeni nesil dizilim, kavramsal olarak, çok sayıda küçük Sanger dizilim tepkimesinin paralel olarak sürdürülmesi olarak düşünülebilir. Bu paralelleşme ve küçük ölçek sayesinde, büyük DNA'ların dizilimleri, Sanger dizilimine göre, çok daha hızlı ve düşük maliyetler ile yapılabilmektedir. Örneğin 2001 yılında, insan genomunun dizilimin maliyeti 100‍ million‍ dolarken, 2015'te bu rakam 1245‍ dolara gerilemişti2‍ !\nDizilimin hızlı ve düşük maliyetli bir şekilde yapılabilmesi neden önemlidir? Genomların diziliminin rutin bir şekilde yapılabilmesi, biyolojik araştırmalar ve biyomedikal uygulamalar açısından yeni olanaklar doğurur. Örneğin düşük maliyetli dizilim, tıbbın kişiselleştirilmesine doğru atılan bir adımdır, bu tedavilerin, kişilerin genomlarındaki gen varyantlarına bağlı olarak, ihtiyaçları doğrultusunda düzenlenebilmesini sağlayacaktır.\nAçıklama ve KaynaklarÖzellikler ve referanslar: Bu makalenin uyarlandığı kaynak: \"DNA structure and sequencing, \" Open Stax College, Biology (CC BY 4, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 4. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Lewis, T. (14 Nisan 2013). Human genome project marks 10th anniversary. Live Science. Alıntı yapılan kaynak: http: //www. livescience. com/28708-human-genome-project-anniversary. html. National Human Genome Research Institute. (15 Ocak 2016). DNA sequencing costs. Large-scale genome sequencing and analysis centers (LSAC). Alıntı yapılan kaynak: https: //www. genome. gov/sequencingcosts/. Ek referanslar: Obenrader, S. (2003). The Sanger method. Sarah Obenrader: Molecular biology. Alıntı yapılan kaynak: http: //www. bio. davidson. edu/Courses/Molbio/Mol Students/spring2003/Obenrader/sanger_method_page. htm. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Dideoxy chain termination method for sequencing DNA. Campbell biology (10. baskı, sayfa 410). San Francisco, CA: Pearson. Thermo Fisher Scientific. (2016). Sanger sequencing method. Sanger sequencing. Alıntı yapılan kaynak: https: //www. thermofisher. com/us/en/home/life-science/sequencing/sanger-sequencing/sanger_sequencing_method. html."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:dna-and-rna/a/hs-dna-structure-and-replication-review",
        "title": "DNA’nın Yapısı ve Replikasyonu Tekrar",
        "contents": "Önemli terimler\nTerim AnlamıDNA (deoksiribonükleik asit)Genetik bilginin ebeveynlerden çocuklara aktarımını ve protein üretimini kodlayan nükleik asit. Nükleotid Nükleik asitlerin yapı taşıÇift Sarmal Bir eksen etrafında tırmanan, dönen bir merdivene benzeyen DNA'nın iki ipliğinin yapısıDNA replikasyonuİki iplikli bir DNA molekülünün birbirinin aynısı iki DNA molekülü kopyalandığı süreçBaz eşleşmesi DNA moleküllerinin azotlu bazlarının birbirleriyle bağlanma prensipleri\nDNA'nın yapısı\nDNA, biyolojik makromoleküllerin dört önemli grubundan olan nükleik asitlere verilebilecek bir örnektir.\nNükleotitler\nTüm nükleik asitler, nükleotidlerden meydana gelir. DNA'da, her bir nükleotidin 3 parçası bulunur: deoksiriboz adı verilen 5 karbonlu bir şeker, bir fosfat grubu ve bir de azotlu baz.\nDNA dört tip azotlu baz kullanır: adenin (A), guanin (G), sitozin (C) ve timin (T).\nRNA nükleotidleri de, adenin, guanin ve sitozin bazlarını içerir ancak timinin yerini urasil (U) alır.\nChargaff kuralları\n1950'li yıllarda, Erwin Chargaff isimli bir bilim insanı, azotlu bazların (A, T, C ve G) eşit miktarlarda bulunduklarını keşfetti. Ek olarak, A miktarı her zaman T miktarına, C miktarı da her zaman G miktarına eşitti.\nBu bulgular, DNA'nın çift sarmal yapısının keşfi için büyük önem arz ediyordu.\nÇift sarmal\nDNA'nın çift sarmal yapısının keşfini 1950'li yıllarda çalışan, bilim insanlarına borçluyuz.\nDNA çift sarmalı: Open Stax, CC BY 3. 0.\nDNA molekülleri antiparalel bir yapıya sahiptir. Bu, sarmalın iki ipliğinin birbirine zıt yönde ilerlediği anlamına gelir. Her ipliğin bir 5' bir de 3' ucu bulunur.\nDNA'nın yapısının çözülmesi, yüzyılımızın en önemli bilimsel başarılarından biridir.\nDNA'nın yapısının keşfedilmesi, nasıl kopyalandığı ve taşıdığı bilgilerin nasıl hücre tarafından protein yapmak için kullanıldığı gibi birçok DNA işlevinin anlaşılması için kapı açmıştır.\nDNA Replikasyonu\nYarı korumalı replikasyon: Görselin uyarlandığı kaynak: Open Stax, CC BY 3. 0.\nDNA replikasyonu yarı korumalıdır. Bu, çift sarmaldaki ipliklerin her ikisinin de, yeni ipliklerin sentezi için şablon görevi görebildiği anlamına gelir.\nReplikasyon, Chargaff kuralları ile açıklanabilen tamamlayıcı baz eşleşmesi prensibine dayanır. Bu prensibe göre adenin (A) her zaman timin (T) ile, sitozin (C) ise her zaman guanin (G) ile bağ kurar.\nReplikasyon süreci\nDNA replikasyonu, birkaç enzimin yardımı ile gerçekleşir. Bu enzimler, iki pliği bir arada tutan hidrojen bağlarını kopararak, DNA'nın bir fermuar gibi açılmasını sağlarlar.\nİpliklerin her biri, yeni bir tamamlayıcı iplik sentezinde şablon olarak kullanılır. Tamamlayıcı bazlar birbirlerine bağlanır (A-T ve C-G).\nBu süreçte görev alan en önemli enzim DNA polimerazdır. DNA polimeraz yeni tamamlayıcı ipliğin sentezi için nükleotidlerini bir araya getirir. DNA polimeraz aynı zamanda her bir DNA ipliğinin kontrol okumasını yaparak hata olmamasını sağlar.\nÖncü ve gecikmeli iplikler\nDNA, replikasyon çatalında iki farklı iplik olarak sentezlenir.\nYeni ipliklerin biri olan, öncü iplik, 5'-3' yönünde çatala doğru ilerler ve sürekli olarak sentezlenir.\nDiğer gecikmeli iplik olarak adlandırılan iplik ise, 5'-3' yönünde çataldan uzaklaşarak ilerler ve Okazaki fragmanları adı verilen küçük parçalar halinde sentezlenir.\nÖrnek: Tamamlayıcı ipliği belirleyelim\nDNA yalnıza 5'-3' yönde sentezlenir. Eğer şablon ipliğin dizilimini biliyorsanız, tamamlayıcı ipliğin dizilimini de bulabilirsiniz.\nÖrneğin, eğer bir ipliğin dizisinin 5'-AATTGGSS-3’ olduğu biliniyorsa, bununla eşleşen ipliğin dizisi 3’-TTAASSGG-5’ olmalıdır. Böylece her baz eşiyle eşleşmiş olur:\nSık rastlanan hatalar ve kavram yanılgıları\nDNA replikasyonu, hücre bölünmesi ile aynı şey değildir. Replikasyon, hücre bölünmesinden önce, hücre döngüsünün S evresinde gerçekleşir. Ancak replikasyon, iki yeni DNA ipliğinin sentez ile alakalı olup yeni hücrelerle alakalı değildir. Bazıları, DNA sentezininöncü iplikte 5'-3' yönünde, gecikmeli iplikte ise 3'-5' yönünde gerçekleştiğini düşünür. Bu doğru değildir. DNA polimeraz DNA'yı yalnızca 5'-3' yönde sentezler. Öncü ve gecikmeli iplikler arasındaki fark, öncü ipliğin çatala doğru, gecikmeli ipliğin ise çataldan uzaklaşarak sentezlenmesidir."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:dna-and-rna/a/the-genetic-code-discovery-and-properties",
        "title": "Genetik Kod",
        "contents": "Giriş\nArkadaşlarınızdan birine gizli bir mesaj yazdığınız oldu mu? Yazdıysanız, mesajın başkaları tarafından okunmaması için muhtemelen bir kod kullanmışsınızdır. Örneğin harflerin yerine rakam ya da sembol kullanmış ya da notunuzu belirli bir kurala dayalı olarak yazmış olabilirsiniz. Arkadaşınızın bu mesajı okuyabilmesi için, sizin kullandığınız kodu ya da kuralları bilmesi ve bunu tersten uygulayabilmesi gerekir.\nMesajların kodunu çözmek gen ifadesinin de önemli bir adımıdır. Bu adımda, gendeki bilgi bir protein sentezi için okunur. Bu makalede, DNA ve RNA dizilimlerinin kodunun, proteinin amino asitleri için çözümlenmesine olanak sağlayan genetik kodu biraz daha yakından inceleyeceğiz.\nArka plan: Protein sentezi\nProtein sentezi için talimat sağlayan genlerin ifadesi iki adımda gerçekleşir.\nTranskripsiyonda, bir genin DNA dizilimi, RNA olarak yeniden yazılır. Ökaryotlarda, RNA'nın, mesajcı RNA yani m RNA olabilmesi için ilave işlemlerden geçmesi gerekir. Translasyonda, m RNA'daki nükleotid diziliminin, polipeptidi (protein zinciri) meydana getirecek olan amino asit dizilimine translasyonu gerçekleştirilir.\nBunun sizin için yeni bir kavram olduğunu düşünüyorsanız, Sal Khan'ın transkripsiyon ve translasyon hakındaki videosunu izleyerek daha fazla bilgi edinebilirsiniz.\nKodonlar\nHücreler, m RNA'nın kodunu, nükleotidleri kodon adı verilen üçlü gruplar halinde okuyarak çözümlerler. Kodonların bazı özelliklerini aşağıda bulabilirsiniz:\nKodonların çoğu bir amino asidi belirlerÜç \"stop\" (dur) kodonu, proteinin sonunu belirler Bir \"başla\" kodunu (AUG), proteinin başlangıcını beliler ve metionin amino asidini kodlar\nm RNA'daki kodonlar, translasyon sırasında başla kodonu ile stop kodonları arasında okunur. m RNA kodonları 5'-3' yönde okunur ve proteinin N-terminus (metionin) C-terminus aralığındaki amino asit sıralamasını belirler.\n5' ve 3' ne anlama gelir? Bir DNA ya da RNA ipliğinin iki ucu birbirinden farklıdır. Bu da DNA ya da RNA molekülünün yönlülük özelliği olduğu anlamına gelir. Zincirin 5' ucunda, zincirdeki ilk nükleotidin fosfat grubu açıktadır. Fosfat grubu, şeker halkasındaki 5' karbona bağlı olduğundan, bu uç, 5' uç olarak adlandırılır. 3' uç olarak adlandırılan diğer uçta, zincire eklenen son nükleotidin hidroksil grubu açıktadır. Hidroksil grubu, şeker halkasındaki 3' karbona bağlı olduğundan, bu uç, 3' uç olarak adlandırılır. DNA replikasyonu ve transkripsiyonu gibi birçok süreç, DNA ya da RNA ipliğinin yönlülüğüne bağlı belirli bir yönde gerçekleştirilir. Nükleik asitler makalesini okuyarak daha fazla bilgi edinebilirsiniz. N- ve C-terminus nedir? Polipeptidlerin (birbirine bağlı amino asit zincirleri) iki ayrı uçları bulunur: Bir amino grubu açıkta olan N-terminus Bir karboksil grubu açıkta olan C-terminus Translasyon sırasında, polipeptid N'den C terminusa doğru oluşturulur. N ve C terminuslar hakkında daha fazla bilgi edinmek için proteinler ve amino asitler hakkındaki makaleye göz atabilirsiniz.\nGenetik kod tablosu\nKodonlar ve amino asitler (ya da stop (dur) sinyalleri) arasındaki bağlantılar genetik kod olarak adlandırılır. Genetik kodu bir tabloda özetlemek mümkündür. Kodon tablosu nasıl okunur? Kodon tablosu ilk bakışta biraz göz korkutucu olabilir. Ancak şansımıza çok da mantıklı bir şekilde düzenlenmiştir ve bu düzeni anladıktan sonra kullanması da son derece kolaydır. Kodon tablosunun nasıl işlediğini görmek için bir örnek üzerinden ilerleyelim. Örnek olarak CAG kodonunu ele alalım ve hangi amino asidi kodladığını öğrenmek istediğimizi düşünelim. İlk olarak tablonun sol tarafını incelememiz gerek. Sol taraftaki eksen, kodonun ilk harfine karşılık geldiği için bu eksende C harfini bulmamız gerekiyor. Buradan, kodonun tablonun hangi satırında bulunduğunu görebiliriz. Sonrasında tablonun üst kısmına odaklanacağız. Üst eksen, kodonun ikinci harfine karşılık geldiği için bu eksende de A harfini arayacağız. Buradan, kodonun tablonun hangi sütununda bulunduğunu görebiliriz. Birinci ve ikinci adımda elde ettiğimiz sütun ve satır, tablonun tek bir kutusunda kesişir ve bu kutuda dört kodon bulunur. Çoğu zaman bu kodonların dördünü de ele alarak, ilgilendiğimiz kodonun hangisi olduğunu belirlemek en kolay olan yoldur. Tabloyu en doğru şekilde kullanmak için kesişim kutusuna karşılık gelen üçüncü ekseni de hesaba katmak gerekir. Kodondaki üçüncü nükleotidi bu eksende bulduktan sonra, kodonunuzun bulunduğu satırı kutunun içinde belirlemek mümkündür. Örneğin bu eksende G'yi bulduğumuzda, CAD kodonunun, glutamin (Glu) amino asidini kodladığını da bulmuş oluyouz.\n_Görsel hakları: \"Genetik kod, \" Open Stax College, Biology (CC BY 3, 0). _\nAmino asitlerin tabloda, birden fazla kodon ile temsil edildiklerini görebilirsiniz. Örneğin, m RNA dilinde lösin yazmanın altı farklı yolu vardır. Haydi bunların hepsini bulmayı deneyin!\nGenetik kod ile ilgili önemli noktalardan biri, genetik kodun üniversal olmasıdır. Bu, küçük istisnalar haricinde, göreceli olarak bakterilerden insanlara kadar tüm türlerin, protein sentezi için yukarıdaki tabloyu kullanabileceği anlamına gelir.\nOkuma çerçevesi\nBir m RNA'dan proteine doğru ve düzgün bri şekilde ulaşmak için okuma çerçevesi olarak adlandırılan bir kavrama daha ihtiyaç duyarız. Okuma çerçevesi, translasyon sırasında m RNA diziliminin kodonlara nasıl bölündüğünü belirler.\nBu son derece soyut bir kavram olduğu için bir örnek üzerinden ilerlemekte fayda olduğunu düşünüyoruz. Aşağıdaki m RNA, okunduğu çerçeveye bağlı olarak tamamen farklı üç proteini kodlayabilir.\nBu durumda, sizce bir hücre, bu proteinlerden hangisini sentezlemesi gerektiğini nereden biliyor olabilir? Burada önemli olan başla kodonudur. Translasyon başla kodonu ile başladığı ve üçlü gruplar olarak devam ettiği için, başla kodonunun konumu, m RNA'nın doğru çerçevede okunmasını sağlar (örneğin yukarıdaki örnek için bu 3 numaralı çerçevedir).\nBir ya da iki nükleotidin eklenmesine ya da silinmesine neden olan mutasyonlar (DNA'daki değişiklikler), okuma çerçevesini değiştirerek, mutasyon bölgesinden aşağı yönde doğru olmayan bir proteinin sentezlenmesine sebep olabilir.\n_Görsel hakları: \"The genetic code: Figure 3, \" Open Stax College, Biology, CC BY 4. 0. _\nGenetik kod nasıl keşfedildi?\nGenetik kodun nasıl keşfedildiği son derece havalı ve epik bir hikayedir. Aceleniz olması ihtimaline karşı, dikkatinizi dağıtmaması adına kendi versiyonumuzu aşağıdaki pop-up pencereye koyuyoruz. Ancak eğer biraz zamanınız varsa, oldukça ilgi çekici bir okuma olacağını söyleyebiliriz. Genetik kodun keşfi Genetik kodun keşfi Genetik kodu çözmek için araştırmacıların, bir DNA ya da RNA molekülündeki nükleotid dizilimlerinin bir polipeptitdeki amino asit dizilimini nasıl kodladığını anlaması gerekiyordu. Peki bunun zor olmasının sebebi neydi diyecek olursanız, anlamanıza yardımcı olması için basit bir kodu ele alalım. Bu kodda, DNA ya da RNA molekülündeki her nükleotidin, proteindeki tek bir amino asidi kodladığını düşüneceğiz. Ancak bu kodun, proteinlerde 20‍ amino asit ve yalnızca 4‍ nükleotid bazı bulunması sebebiyle işe yaramayacağını da bilmelisiniz. İşte bu yüzden, kodun, nükleotidlerle amino asitler arasındaki bir bire bir eşleşmeden çok daha karmaşık olması gerekir. Ama ne? Üçüz hipotezi1950'li yılların ortalarında, fizikçi George Gamow, bu bakış açısından yola çıkarak, genetik kodun üçlü nükleotidlerden oluştuğu üzerine bir tahmin yürüttü1‍ . Bu kısaca, bir gendeki 3 nükleotidden oluşan grupların, proteindeki bir amino asidi kodlaması anlamına geliyordu. Gamow'un kurduğu mantık şöyleydi: amino asit başına 2 nükleotid anlamına gelen ikili bir kod bile işe yaramayacaktı çünkü bu da, nükleotidlerden oluşan 16‍ (42‍ ) düzenli grup anlamına geliyordu ve bu, protein yapımında kullanılan 20‍ standart amino asidi karşılamıyordu. Ancak üçüz nükleotidleri baz alan bir kod işe yarayacak gibi duruyordu: Bu sayede nükleotidlerden oluşan 64‍ (43‍ ) ayrık dizilim elde edilebilirdi ve bu da, 20‍ amino asidi fazlasıyla karşılardı. Gamow'un kodun okunması ile ilgili farklı ancak pek de doğru olmayan fikirleri de vardı: örneğin o, üçlü nükleotidlerin üst üste geldiklerini düşünüyordu ancak biz bugün bunun böyle olmadığını biliyoruz1‍ . Yine de temel düşüncesi olan, tüm amino asitlerin oluşturulabilmesi için üçlü kodun \"minimum\" olduğu düşüncesi doğru çıktı. İşin matematiği ile ilgili daha fazla bilgi edinmek ister misiniz? İkili bir kod kullanılıyorsa 16‍ ayrık nükleotid grubu, üçlü bir kod kullanılıyorsa da 64‍ ayrı nükleotid grubu bulunur. Bunun nedeni ne olabilir? Bu ifadelerin arkasında yatan matematiği biraz daha yakından inceleyelim mi? İkiz (ikili) kodİlk olarak ikiz (ikili) kodu ele alacağız. İkili kodda, iki nükleotidden oluşan bir sıralı grup, bir amino asidi kodlar. Bu ikili gruplardan kaç tane elde edebiliriz? DNA bazlarını ele alacak olursak, ikili bir gruptaki 2‍ nükleotidin her biri için 4‍ farklı olasılık (A, C, T ve G) olduğunu biliyoruz. A nükleotidini ilk konuma koyacak olursak, dört nükleotidden herhangi biri ikinci konuma gelebilir ve sonuç olarak A ile başlamak üzere 4 farklı kombinasyon elde ederiz: AA, AT, AG ve AC. Aynı durum (TT, TA, TC, TG), (CC, CT, CA, CG) ve (GG, GC, GT, GA) olmak üzere, sırasıyla T, C ve G için de geçerlidir. Bu olasılıkların tamamını değerlendirirsek, toplam 16‍ tane olduklarını buluruz. Bu tür soruları yanlış yapmadan ve daha kısa sürede yanıtlamak için matematiği kullanabiliriz. İkili gruptaki her bir konum için 4 farklı nükleotid yani 4 farklı olasılık olduğunu ve konumların sırasının önemli olduğunu bildiğimize göre, olası grupların sayısını permütasyon kurallarını kullanarak aşağıdaki gibi hesaplayabiliriz: (birinci konum için 4‍ olasılık) ⋅‍ (ikinci konum için 4‍ olasılık) =‍ 4⋅4=16‍ olası sıralı grupÜçüz (üçlü) kodÜçlü kod hakkında ne düşüyorsunuz? Bu durumda da, aynı matematiksel mantıktan yola çıkabilir ve sistemimize üçüncü bir konum ekleyebiliriz. Şu anda doldurmamız gereken 3‍ konum var ve bu üç konum, dört bazın (A, C, T ve G) herhangi biri tarafından doldurulabilir. Her konum için 4‍ olası seçeneğimiz olduğuna göre, aşağıdaki ifadeyi elde ederiz: (birinci konum için 4‍ olasılık) ⋅‍ (ikinci konum için 4‍ olasılık) ⋅‍ (üçüncü konum için 4‍ olasılık) =‍ 4⋅4⋅4=64‍ olası sıralı grup Kodonları amino asitlerle eşleştirmek Gamow'un üçüz (üçlü) hipotezi mantıklı görünüyordu ve geniş bir kitle tarafından kabul gördü. Ancak henüz deneyler ile kanıtlamamış olduğundan, bilim insanları hangi üçlü nükleotidlerin hangi amino asitleri kodladıklarını bilmiyorlardı. Genetik kodun çözülmesi, 1961 yılında Amerikalı biyokimyager Marshall Nirenberg'in çalışmaları ile başladı. Nirenberg ve çalışma arkadaşları ilk defa, belirli amino asitlere karşılık gelen belirli üçlü nükleotid gruplarını tespit ettiler. Başarılarını iki deneysel inovasyona borçluydular: Belirli ve bilinen dizilimlere sahip yapay m RNA molekülleri oluşturmanın bir yolunun bulunmuş olması. m RNA'ların hücre dışında (hücreden bağımsız) polipeptitlere translasyonuna dair bir sistem bulunmuş olması. Nirenberg'in sistemi, patlamış E. coli bakteri hücrelerinin sitoplazmasından oluşuyordu ve bu ortam, translasyon için gerekli tüm materyallere sahipti. Nirenberg ilk olarak, urasil nükleotidinden poli-U adı verilen bir m RNA molekülü sentezledi. Poli-U m RNA'yı hücreden bağımsız sisteme eklediğinde, oluşan polipeptitlerin tamamen fenilalanin amino asidinden oluştuğunu gördü. Poli-U m RNA'daki tek üçlü UUU olduğu için, Nirenberg, UUU'nun fenilalanini kodluyor olabileceği sonucuna ulaştı2‍ . Benzer bir yaklaşımla, poli-C m RNA'nın translasyonu sonucunda da, prolin amino asidinden oluşan polipeptitler elde edildiğini görünce, CCC üçlüsünün de prolin amino asidini kodluyor olabileceği sonucuna ulaştı2‍ . Wisconsin Üniversitesi'ndeki biyokimyager Har Gobind Khorana gibi diğer araştırmacılar, Nirenberg'in deneyini ilerleterek, daha karmaşık dizilimleri olan yapay m RNA'lar sentezlediler. Örneğin farklı deneylerde, Khorana, bir poli-UC ((UCUCUCUCUC…) m RNA'sı üretti ve bunu Nirenberg'in hücreden bağımsız sistemine benzeyen bir sisteme ekledi3, 4‍ . Poli-UC m RNA'sının translasyonu sonucunda serin ve lösin amino asitlerinden oluşan bir polipeptit elde edildi. Bu ve diğer deney sonuçları, genetik kodun üçlü grup ya da kodonlara bağlı olduğunu doğruladı. Bugün, serin amino asidinin, UCU, lösin amino asidinin ise CUC kodonları tarafından kodlandıklarını biliyoruz. 1965 yılına gelindiğinde, hücreden bağımsız sistemi ve diğer teknikleri kullanan Nirenber, Khorana ve çalışma arkadaşları genetik kodun tamamını çözmüşlerdi. Bu, 64‍ nükleotid kodonunun her birine karşılık gelen amino asidin ya da \"stop\" (dur) sinyalinin ne olduğunun tespit edildiği anlamına geliyordu. Bilime olan bu katkılarından ötürü, Nirenberg ve Khorana, bir diğer genetik kod araştırmacısı olan Robert Holley ile birlikte 1968 yılında Nobel ödülüne layık görüldüler. _Solda: Görselin uyarlandığı kaynak: \"Marshall Nirenberg and Heinrich Matthaei, \" N. Mac Vicar (genel kullanıma açık). Sağda: \"Har Gobind Khorana\" (genel kullanıma açık). _\nBen her zaman, yaşamın moleküler kodunu çözmenin ne kadar havalı bir iş olacağını düşünmüşümdür. Belki bu kodu çözdük ama daha çözülmeyi bekleyen bir sürü biyolojik gizem olduğunu ve bunlardan birini çözenin de belki sizler olacağını bilmelisiniz!\nAçıklama ve Kaynaklar Açıklama: Bu makalenin uyarlandığı kaynak: \"The genetic code, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 59. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Lorch, M. (16 Ağustos 2012). The most beautiful wrong ideas in science. Chemistry blog. Alıntı yapılan kaynak: http: //www. chemistry-blog. com/2012/08/16/the-most-beautiful-wrong-ideas-in-science/. Nirenberg, M. (2004). Historical review: Deciphering the genetic code – a personal account. TRENDS in Biochemical Sciences, 29(1), 46-54. http: //dx. doi. org/10, 1016/j. tibs. 2003, 11. 009. Gellene, Denise. (14 Kasım 2011). H. Gobind Khorana, 89, Nobel-winning scientist, dies. The New York Times. Alıntı yapılan kaynak: http: //www. nytimes. com/2011/11/14/us/h-gobind-khorana-1968-nobel-winner-for-rna-research-dies. html? _r=0. Nobel Media. (2014). Crack the code - how the code was cracked. Nobelprize. org. Alıntı yapılan kaynak: https: //www. nobelprize. org/educational/medicine/gene-code/history. html. Referanslar: Arnaud, M. B. , Inglis, D. O. , Skrzypek, M. S. , Binkley, J. , Shah, P. , Wymore, F. , Binkley, G. , Miyasato, S. R. , Simison, M. ve Sherlock, G. (2013). CGD help: Non-standard genetic codes. Candida genome database. Alıntı yapılan adres: http: //www. candidagenome. org/help/code_tables. shtml. Codon. (2014). Scitable. Alıntı yapılan adres: http: //www. nature. com/scitable/definition/codon-155. Gellene, Denise. (14 Kasım 2011). H. Gobind Khorana, 89, Nobel-winning scientist, dies. The New York Times. Alıntı yapılan kaynak: http: //www. nytimes. com/2011/11/14/us/h-gobind-khorana-1968-nobel-winner-for-rna-research-dies. html? _r=0. Guevara Vasquez, F. (2013). Cracking the genetic code. ACCESS - cryptography 2013. Alıntı yapılan adres: http: //www. math. utah. edu/~fguevara/ACCESS2013/Cracking_the_Code. pdf. Nirenberg/Khorana: Breaking the genetic code. Alıntı yapılan adres: http: //www. mhhe. com/biosci/genbio/raven6b/graphics/raven06b/howscientiststhink/14-lab. pdf. Nirenberg, M. (2004). Historical review: Deciphering the genetic code – a personal account. TRENDS in Biochemical Sciences, 29(1), 46-54. http: //dx. doi. org/10, 1016/j. tibs. 2003, 11. 009 0. Nirenberg, M. ve Leder, P. (1964). RNA codewords and protein synthesis. Science, 145(3639), 1399-1407. http: //dx. doi. org/10, 1126/science. 145, 3639. 1399. Nirenberg, M. W. ve Matthaei, J. H. (1961). The dependence of cell-free protein synthesis in E. coli upon naturally occurring or synthetic polyribonucleotides. PNAS, 47(10), 1588-1602. http: //dx. doi. org/10, 1073/pnas. 47, 10. 1588. Office of NIH History. The poly-U experiment. Deciphering the genetic code: Marshall Nirenberg. Alıntı yapılan adres: https: //history. nih. gov/exhibits/nirenberg/HS4_poly U. htm. Openstax College, Biology. (29 Eylül 2015). The genetic code. Open Stax CNX. Alıntı yapılan adres: http: //cnx. org/contents/GFy_h8cu@9, 87: QEibh JMi@8/The-Genetic-Code. Purves, W. K. , Sadava, D. E. , Orians, G. H. ve Heller, H. C. (2004). The genetic code. Life: The science of biology (7. baskı, sayfa 239-241). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The genetic code. Biology (10. baskı, AP edisyonu, sayfa 282-284). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The genetic code. Campbell biology (10. baskı, sayfa 337-340). San Francisco, CA: Pearson. Söll, D. , Ohtsuka, E. , Jones, D. S. , Lohrmann, R. , Hayatsu, H. , Nishimura, S. ve Khorana, H. G. (1965). Studies on polynucleotides, XLIX. Stimulation of the binding of aminoacyl-s RNA's to ribosomes by ribotrinucleotides and a survey of codon assignments for 20 amino acids. PNAS, 54(5), 1378-1385. Alıntı yapılan adres: http: //www. ncbi. nlm. nih. gov/pmc/articles/PMC219908/."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:dna-and-rna/a/intro-to-gene-expression-central-dogma",
        "title": "Gen İfadesine Giriş (Merkezi Dogma)",
        "contents": "Genel bakış: Gen ifadesi\nDNA dünya üzerindeki tüm organizmaların genetik materyalidir. DNA ebeveynlerden çocuklara geçtiği zaman çocukların karakteristik özelliklerini (göz rengi veya saç rengi gibi) belirleyebilir. Ancak DNA molekülünün dizilimi, insan veya diğer organizmaların özelliklerini nasıl etkiler? Örneğin Mendel'in bezelye bitkilerinin DNA'sındaki nükleotidlerin (A, T, C ve G) dizilimleri, çiçeklerinin renklerini nasıl belirlemiş olabilir?\nGenler, proteinler gibi fonksiyonel ürünleri belirler\nBir DNA molekülü, nükleotidlerden oluşan uzun ve sıkıcı bir zincir değildir. Gen adı verilen fonksiyonel birimlere ayrılmıştır. Her bir gen, hücrede bir görevin yerine getirilmesinden sorumlu fonksiyonel bir ürün için talimatlar içerir. Bu fonksiyonel birim çoğu durumda bir gen ya da proteindir. Örneğin Mendel'in çiçek rengi geni, çiçeğin taç yapraklarında renkli pigmentler oluşturan bir proteinin talimatlarını içerir.\nGörselin uyarlandığı kaynak: Hellens ve çalışma arkadaşlarının benzer bir şeması 1‍ ve Reece ve çalışma arkadaşlarının benzer bir şeması2‍ .\nBilinen bir çok genin fonksiyonel ürünleri proteinlerdir veya daha doğrusu polipeptitlerdir. Polipeptit bir aminoasit zinciri için kullanılan isimlerden bir diğeridir. Çoğu protein tek bir polipeptitten oluşurken bazıları birçok polipeptitten oluşur. Polipeptitleri belirleyen genlere protein kodlayıcı genler adı verilir.\nBütün genler proteinleri belirlemez. Aksine bazıları translasyonda rol oynayan transfer RNAlar ve ribozomal RNAlar gibi fonksiyonel RNA moleküllerin sentezlenmesi için gerekli talimatları içerirler. Protein kodlayan RNA genleri hakkında daha fazla bilgi edinmek ister misiniz? Yukarıda da bahsettiğimiz üzere, bir organizmanın DNA'sını gen adını verdiğimiz fonksiyonel birimler olarak düşünmek mümkündür. Her bir gen, belirli bir DNA dizilimine sahiptir ve bu dizilim, hücrenin ihtiyacı olan ürünün sentezlenmesi için talimatlar içerir. Söz konusu ürünlerin bazıları polipeptitken, diğerleri fonksiyonel RNA'lardır. _Görselin uyarlandığı kaynak: \"Enzimlerle moleküler biyokimyanın merkezi dogması, \" Daniel Horspool (CC BY-SA 3, 0). Uyarlanmış görsel CC BY-SA 3, 0 lisanslıdır. _ Genlerin polipeptitleri kodladıkları fikri uzun zaman öncesine dayanıyor: fikri, (Beadle ve Tatum)'un 1940'larda yaptıkları deneylere dayandırmak mümkündür. Genlerin, fonksiyonel RNA'lar kodladığı fikri ise nispeten yeni bir fikir olarak kabul edilebilir. Transfer RNA ya da ribozomal RNA gibi bazı fonksiyonel RNA tipleri, çok uzun zamandır biliniyor. Bilim insanları çok yakın zamanda, protein olmayan ürünleri kodlayan ve diğer genlerin ifadesini değiştirebilen düzenleyici RNA'lar kodlayan genler olduğunu keşfettiler. Bu RNA'ların görevlerini nasıl yerine getirdikleri ise aktif bir araştırma alanı.\nBir genin DNA dizilimi, bir proteini nasıl belirler?\nBirçok gen, polipeptit sentezi için talimatlar içerir. DNA bir polipeptit sentezini nasıl yönetmektedir? Bu, transkripsiyon ve translasyon adı verilen iki önemli süreç sayesinde gerçekleşir.\nTranskripsiyonda, bir genin DNA dizilimi, bir RNA molekülü sentezi için kopyalanır. Bu adımın transkripsiyon olarak adlandırılmasının sebebi, DNA diziliminin benzer bir RNA \"alfabesi\" ile yeniden yazılmasından ibaret olmasıdır. Ökayotlarda, RNA molekülünün, olgun bir mesajcı RNAya (m RNA) dönüşmesi için bazı işlemlerden geçmesi gerekmektedir. Translasyonda, m RNA dizilimi, polipeptidin amino asit diziliminin tayin edilmesi için çözümlenir. Translasyon ismi, m RNA diziliminin nükleotid diziliminin, tamamen farklı bir \"dil\" olarak kabul edilebilecek amino asit dizilimine çevrilmesi gerektiği için kullanılır.\nBu da, protein kodlayan bir genin ifadesi sırasındaki bilgi askışının yönü DNA →‍ RNA →‍ proteindir. Bilginin belirli bir yönde akıyor olması, moleküler biyolojinin merkezi dogması olarak da bilinir. Protein kodlamayan genlerin (bir başka deyişle, fonksiyonel RNA'ları kodlayan genler), RNA üretimi için transkripsiyonları gerçekleşir ancak bu RNA'ların bir polipeptide translasyonları gerçekleşmez. Genin tipi ne olursa olsun, DNA'dan fonksiyonel bir ürün elde edilen bu süreç, gen ifadesi olarak adlandırılır.\nProtein kodlayan genlerin ifadesi neden iki adımda gerçekleşir? Gen ifadesinde neden bir transkripsiyon adımı olduğunu merak ediyor olabilirsiniz. Bir DNA diziliminin neden doğrudan bir polipeptidin amino asit dizilimine translasyonu gerçekleşmez? Bu harika bi soru ve buna verilecek önemli bir cevabımız maalesef yok. Bunun kısmen, gen ifadesi sisteminin evrimi ile ilgili olduğunu düşünüyoruz. Ayrıca transkripsiyonun \"nedeni\"nden bahsederken spekülasyonun ötesine de geçemiyoruz. Bir başka gezegende yaşam bulunursa, bu yaşam formunun genlerini transkripsiyon içermeyen bir süreç ile ifade ediyor olması mümkün olabilir. Anca bilinen organizmalarda, transkripsiyon, gen ifadesinin önemli bir parçasıdır. Hücreler, DNA dizilimini doğrudan okumanın bir yoluna sahip olsalar ve bunu protein sentezlemek için kullanıyor olsalar bile, hala transkripsiyonun gerekli olmasını sağlayan birkaç sebepten bahsetmek mümkün olabilir: Bu sebeplerden biri, basitçe konumla alakalıdır. Ökaryot hücrelerde DNA, çekirdek içinde, protein sentezinde görev alan moleküler makineler olan ribozomlar ise sitozolde yer alırlar. Bu sebeple, DNA'dan aldığı bilgiyi, çekirdek dışına çıkarıp ribozomlara ulaştıracak bir \"mesajcıya\" ihtiyaç duyulur. Mesajcı RNA'lar (m RNA) bu görevi üstlenirler. Transkripsiyon, hücrelerin ne kadar polipeptit üretildiğini düzenleyebileceği önemli bir kontrol noktası olarak görev alır. Gen ifadesinin diğer evreleri düzenlebiliyor olsa da, transkripsiyonun kontrolü, gen düzenlenmesinin en yaygın formudur. Transkripsiyon adımı bir şekilde ortadan kaldırılsa, hücreler, hangi polipeptidin ne zaman üretileceği üzerindeki kontrollerinin büyük bir kısmını kaybederler.\nTranskripsiyonda, bir geni meydana getiren ve kodlamayan iplik olarak adlandırılan DNA, RNA polimeraz enziminin aracılığı ile tamamlayıcı bir RNA ipliğinin sentezinde şablon olarak kullanılır. Bu RNA ipliği birincil transkript olarak adlandırılır.\nBirincil transkript, DNA'nın transkripsiyonu yapılmamış ipliği ile aynı bilgiyi içerir ve zaman zaman da kodlayıcı iplik olarak adlandırılır. Yine de, birincil transkript ve DNA'nın kodlayan ipliği, DNA ve RNA arasındaki biyokimyasal farklar sebebiyle birebir aynı değildir. Bu farklardan önemli biri, RNA molekülünün timin (T) bazını içermemesidir. RNA, bunun yerine timine benzer ancak adı urasil (U) olan bir baz içerir. Timin gibi, urasil de adenin ile eşleşir.\nDNA ve RNA arasındaki diğer farklarŞekerlerin cinsi. RNA nükleotidlerindeki şeker, ribozken; DNA'da bulunan şeker deoksiribozdur. Bu şekerler birbirlerine çok benzerler ancak riboz, deoksirobozda olmayan bir hidroksil (−OH‍ ) grubu içermektedir. Cyber Bridge'deki görseli baz alan bir görsel3‍ . İplik sayısı. Transkripsiyon sonucu tek iplikli bir RNA molekülü elde edilirken, başlangıçta kullanılan DNA molekülü çift iplikli bir yapıya sahiptir. RNA transkriptleri iki ayrı iplikten meydana gelmemiş olsa da, RNA zaman zaman kendi üzeribne kıvrılarak iki iplikli bölgeler ve karmaşık 3 boyutlu yapılar oluşturabiliyor. Transfer RNA (t RNA) ve protein translasyonunu işlediğimizde, RNA katlanmasına dair örnekler göreceğiz. Ek olarak, bazı virüslerin de çift iplikli RNA'dan oluşan genomları bulunmaktadır. DNA ve RNA ile ilgili daha fazla bilgi edinmek için nükleik asitler makalesine göz atabilirsiniz.\nTranskripsiyon ve RNA işlenmesi: Ökaryotlar ve bakteriler\nBakterilerde, birincil RNA transkripti, doğrudan mesajcı RNA ya da m RNA olarak görev alır. Mesajcı RNAlar, DNA ve ribozomlar arasında mesajcı görevi üstlendikleri için bu ismi taşırlar. Ribozomlar, proteinlerin sentezlendiği, sitozolde bulunan RNA ve protein yapılarıdır.\nİnsanlar gibi ökaryot olan organizmalarda, birincil transkript, olgun bir m RNA olabilmek için bazı ilave işlemlerden geçer. Bu işlemler sırasında, RNA'nın uçlarına capler eklenir ve bazı kısımları splicing adı verilen bir süreçle özenli bir şekilde çıkarılır. Bu adımlar, bakterilerde gerçekleşmez.\nProkaryot ve ökaryotlarda, transkripsiyonun yapıldığı yer de farklıdır. Ökaryotik transkripsiyon DNA'nın saklandığı çekirdekte gerçekleşirken, protein sentezi sitozolde gerçekleşir. Bu sebeple, ökaryotik m RNA'nın, polipeptide translasyonu gerçekleşmeden çekirdek dışına çıkarılması gerekir. Diğer yandan, prokaryot hücrelerde çekirdek bulunmadığı için hem translasyon hem de transkripsiyon sitozolde gerçekleşir.\nTranskripsiyondan sonra ve ökaryotlardaki bazı işlemlerden sonra, bir m RNA molekülü protein sentezini yönlendirecek duruma gelir. m RNA'daki bilginin bir polipeptit sentezi için kullanılması translasyon olarak adlandırılır.\nGenetik kod\nTranslasyon sırasında, m RNA'nın nükleotid diziliminin, polipeptidin amino asit dizilimine translasyonu gerçekleştirilir. Daha da net olmak gerekirse, m RNA'nın nükleotidleri, kodon adı verilen üçlü gruplar halinde okunur. Amino asitleri belirleyen 61‍ tane kodon bulunmaktadır. Kodonlardan biri, translasyonun nerede başlayacağını belirleyen \"başla\" kodonudur. Başla kodonu, metionin amino asidini belirlediği için polipeptitlerin hepsi bu amino asitle başlamaktadır. Diğer üç \"stop\" (dur) kodonu da polipeptidin sonunu belirler. Kodonlar ve amino asitler arasındaki bu ilişkiler genetik kod olarak adlandırılır. Genetik kod tablosu_Görsel hakları: \"Genetik kod, \" Open Stax College, Biology (CC BY 3, 0). _\nTranslasyonun aşamaları\nTranslasyon ribozom adı verilen yapılar içinde gerçekleşir. Ribozomlar, görevleri polipeptit sentezi olan moleküler makinelerdir. Bir ribozom, bir m RNA'ya tutunup, \"başla\" kodonunu bulduğunda, m RNA üzerinde hızlıca, her seferinde bir kodon olacak şekilde hareket eder. Hareket ettikçe, m RNA'daki kodonlara tam olarak karşılık gelecek bir amino asit zincirini oluşturacak.\nRibozom, her bir kodona karşılık gelen amino asidin hangisi olduğunu \"nereden\" bilir? Aslına bakılırsa, bu eşleştirme, ribozom tarafından değil, transfer RNA (t RNA) adı verilen özelleşmiş RNA moleküllerinden oluşan bir grup tarafından yapılır. Her t RNA'nın bir ucunda açıkta duran üç nükleotid bulunur ve bu nükleotidler, bir ya da birkaç belirli kodonu tanıyabilir. Diğer yandan, t RNA, bu kodonlara karşılık gelen amino asidi taşırlar.\nHücre içinde serbest halde bulunan birçok t RNA bulunur ancak yalnızca okunan kodonla eşleşen t RNA amino asit kargosunu bağlayabilmektedir. t RNA, ribozomda karşılık gelen kodonuyla bağlandığında, amino asidi polipeptit zincirinin ucuna eklenir.\nRibozom, m RNA üzerinde her defasında bir kodon okunacak şekilde ilerlerken, bu süreç birçok defa tekrarlanır. Bunun sonucunda, m RNA'da bulunan kodon dizilimiyle eşleşen bir amino asit dizilimiyle, bir amino asit zinciri adım adım sentezlenir. Translasyon ribozom stop kodonuna ulaşarak polipeptidi bıraktığında sonlanır.\nSonra ne olur?\nPolipeptit bittiğinde, işlenebilir, değişikliğe uğratılabilir, diğer polipeptitlerle birleşebilir ya da hücre içi ya da dışındaki belirli destinasyonlara gönderilebilir. Sonuç olarak, bir sinyal molekülü, bir yapısal element ya da bir enzim olarak hücrenin ya da organizmanın ihtiyacı olan belirli bir işi yerine getirir.\nÖzet:\nDNA, gen adı verilen ve polipeptitleri (protein ya da protein alt birimleri) ya da t RNA ya da r RNA gibi fonksiyonel RNA'ları belirleyen fonksiyonel birimlere bölünmüştür. Bir genden gelen bilgi, gen ifadesi olarak adlandırılan bir süreçte fonksiyonel bir ürünün sentezlenmesi için kullanılır. Bir polipeptidi kodlayan genin ifadesi iki adımda gerçekleşir. Bu süreçte bilgi akışının yönü DNA →‍ RNA →‍ proteindir. Bilginin belirli bir yönde akıyor olması, moleküler biyolojinin merkezi dogması olarak da bilinir. Transkripsiyon: Genin DNA'sının bir ipliği RNA'ya kopyalanır. Ökaryotlarda, RNA transkripti ilave işlemlerden geçerek olgun bir mesajcı RNA'ya (m RNA) dönüşür. Translasyon: m RNA'nın nükleotid dizilimi, polipeptidin amino asit diziliminin tayin edilmesi için çözümlenir. Bu süreç ribozomda gerçekleşir ve t RNA adı verilen adaptör moleküller gerektirir. Translasyon sırasında, m RNA nükleotidleri, kodon adı verilen üçlü gruplar halinde okunurlar. Her bir kodon, belirli bir amino asidi ya da stop (dur) sinyalini belirler. Bu ilişkiler, genetik kod olarak adlandırılır. Referanslar Bu makale CC BY-NC-SA 4, 0 lisanslıdır. Alıntı yapılan çalışmalar: Hellens, R. P. , Moreau, C. , Lin-Wang, K. , Schwinn, K. E. , Thomson, S. J. , Fiers, M. W. E. J. , . . . Noel Ellis, T. H. (11 Ekim 2010). Identification of Mendel's white flower character. PLOS ONE. http: //dx. doi. org/10, 1371/journal. pone. 0013230. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Figure 14, 4. Alleles, alternative versions of a gene. Campbell biology (10. bask, sayfa 271). San Francisco, CA: Pearson. Cyber Bridge. (2007). RNA structure. Structure of DNA. Alıntı yapılan adres: http: //cyberbridge. mcb. harvard. edu/dna_3. html. Referanslar: Hellens, R. P. , Moreau, C. , Lin-Wang, K. , Schwinn, K. E. , Thomson, S. J. , Fiers, M. W. E. J. , . . . Noel Ellis, T. H. (2010, October 11). Identification of Mendel's white flower character. PLOS ONE. http: //dx. doi. org/10, 1371/journal. pone. 0013230. Open Stax College, Biology. (29 Aralık 2015). The genetic code. Open Stax CNX. Alıntı yapılan adres: http: //cnx. org/contents/GFy_h8cu@9, 87: QEibh JMi@8/The-Genetic-Code. Purves, W. K. , Sadava, D. E. , Orians, G. H. ve Heller, H. C. (2004). DNA, RNA, and the flow of information. Life: the science of biology (7. bsakı, sayfa 236-237). Sunderland, MA: Sinauer Associates. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Genes specify proteins via transcription and translatioin. Campbell biology (10ç baskı, sayfa 334-340). San Francisco, CA: Pearson. Teşekkürler: Willy Mc Allister'e bu makaleye yaptığı faydalı yorumları için teşekkür ederiz."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:dna-and-rna/a/eukaryotic-gene-transcription-going-from-dna-to-mrna",
        "title": "Ökaryotik Gen Transkripsiyonu: DNA'dan mRNA'ya Geçiş",
        "contents": "Genler, hücrenin derinliklerinde, çekirdek adı verilen bir odada saklanır. Proteinleri oluşturan ribozomlar, çekirdeğin dışında bulunur ve sitozol ado verilen kimyasal bir çorbanın içinde yüzerler. Bu ayrım, hücre için bir lojistik sorunudur. Ribozomun, bir proteini oluşturmak için, proteini tanımlayan genlere ihtiyacı vardır ancak genler, çekirdeğin içinde hapsolmuş durumdadırlar. Peki, çekirdeğin içine hapsolmuş durumda olan genlerin taşıdıkları bu talimatlar, çekirdekten çıkarak ribozomlara nasıl ulaşırlar, dersiniz?\nDetayları göz ardı edecek olursak, çözüm aslında son derece basittir. Genin içindeki DNA nükleotidlerinin dilinde yazılı olan talimatlar, m RNA transkripti adı verilen taşınabilir bir gene yazılır. m NA transkriptleri çekirdekten çıkar ve ribozomlara ulaşarak, proteinin oluşturulması için gerekli talimatları verirler. m RNA transkriptlerinin ya da taşınabilir bu genlerin oluşumu, gen transkripsiyonu olarak adlandırılır. Haydi bu konuda daha fazla şey öğrenelim!\nTranskripsiyonu anlamak için bir benzetme kullanalım\nŞimdi, bir İtalyan restoranınız olduğunu düşünün. Şeflerinizin kullandığı tariflerin hepsi, kocaman bir tarif defterinde yazılı ve her akşam, mutfak kapanırken, güvende olması için siz bu tarif defterini ofisinize götürüyorsunuz. Bir cumartesi akşam üzeri, ofis kapınızın kilidi bozuluyor ve siz, tarif defteri ile birlikte ofisinizde kilitli kalıyorsunuz. Restoranın açılmasına saatler var! Mahallenizdeki tüm çilingirleri arıyorsunuz ancak hiçbiri cumartesileri çalışmıyor. Ofiste kilitli kalan tarifleri, müşterilerinizin siparişlerini hazırlayabilmeleri için şeflere nasıl ulaştıracaksınız?\nAklınıza bir sistem geliyor. Bir müşteri belirli bir yemeği sipariş ettiğinde, garson ofisinizin kapısını çalıyor ve size siparişin ne olduğunu söyüyor. Siz de tarif defterinden ilgili tarifi buluyor ve tarifi bir not kağıdına yazıyorsunuz. Zaman kısıtlaması olduğu ve siparişlerin bir an önce hazırlanması gerektiği için, bazı kısaltmalar kullanıyorsunuz ancak bunu yaparken tarifin aslından uzaklaşmamaya özen gösteriyorsunuz. Yazdığınız not kağıdını, mutfakta zarar görmesini engellemek için plastik bir poşetin içine koyuyorsunuz ve kapının altından atarak garsona ulaştırıyorsunuz. Garson not kağıdını, mutfakta bekleyen şefe ulaştırıyor ve şef de müşterinin siparişini hazırlıyor. Hala ofise kilitli olmanızı göz ardı edecek olursak, sorun çözüldü, öyle değil mi?\nTranskripsiyonun mekanizması\nHücrelerdeki transkripsiyon, az önceki örnekte, tarifi küçük not kağıtlarına yazmanıza ve kağının altından atmanıza benzetilebilir. Üzerinde tarifin yazılı olduğu not kağıdı, mesajcı RNA transkriptine (ya da kısaca m RNA transkriptine) benzetilebilir. m RNA transkriptleri, gendeki bilgiyi içeren tek iplikli bir RNA dizisidir. m RNA transkriptinin, yapıldığı DNA dizisinden daha küçük ve hareket edebilir, aynı bilgiyi içeren taşınabilir bir gen olduğunu düşünebilirsiniz.\nBir m RNA transkripti neye benzer?\nYeni bir şey öğrenirken, bu yeni şeyi, ne olduğunu bildiğiniz ve anladığınız bir başka şeyle ilişkilendirmek mantıklı olabilir. m RNA transkriptleri söz konusu olduğunda, DNA'nın yapısı ve fonksiyonları makalesini okumuş olduğunuzu varsayarak, bildiğiniz ve anladığınız şeyin, tek bir DNA ipliği olduğunu düşünebilirsiniz.\nAklınıza bir DNA ipliğini getirin, DNA'yı bir m RNA transkriptine dönüştürmek için şu iki değişikliği yapmanız gerekir:\nÖncelikle, her bir deoksiribozun 2' karbonuna bir hidroksil grubu ekleyin. Biyokimyagerler gibi konuşmak gerekirse, 2' deoksiribozu hidroksille de diyebiliriz.\nİkinci olarak, nükleotid dizisindeki her bir timinin metil gruplarını ayır. Yine bir biyokimyager gibi konuşacak olursak, her timini demetile et diyebiliriz.\nHidroksillenmiş deoksiriboz, riboz olarak adlandırılır. Demetile edilmiş timn ise urasil. Bir RNA ipliği ile DNA ipliği, yapılarında bulunan kimyasallar açısından birbirinin aynısıdır ancak RNA'da deoksiriboz yerine riboz, timin yerine de urasil bulunur.\nBu noktada, hücrelerin, transkriptlerini elde etmek için bir DNA ipliğini alarak yukarıda bahsettiğimiz değişiklikleri yaptıklarını düşünmek doğru olmaz. Hücreler bunun yerine, ellerinde mevcut olan riboz ve urasil kaynakları ile birlikte, diğer nükleotid bileşenlerini de kullanarak m RNA'yı sıfırdan inşa ederler. Az önce okuduğunuz kısımda, m RNA'nın yapısını anlamanın en iyi yolunun, bir DNA ipliğinden yola çıkarak, yukarıdaki iki değişikliği yapmak olduğunu anlatmak istemiştik.\nDNA ile RNA arasındaki farkları anlayabilmek için aşağıdaki şemayı inceleyebilirsiniz.\nDNARNAnükleotidler arasındaki bağlarfosfodiesterfosfodisternükleotidlerdeki şekerdeoksiribozriboznükleotid bazlarıadenin, timin, guanin, sitozinadenin, urasil, guanin, sitozinbirincil işlevibilgi saklanması\nBir m RNA transkripti nasıl elde edilir?\nm RNA transkriptleri, RNA polimeraz II adı verilen enzim ile elde edilir. İsminden de anlaşılacağı üzere, RNA polimeraz II, DNA polimeraza oldukça benzeyen bir enzimdir. Aralarındaki en önemli fark ise, kullanılan yapı taşlarıdır.\nDNA polimeraz tek bir DNA ipliğini şablon olarak kullanarak bir DNA ipliği sentezler. Sentezlenen DNA ipliğindeki her bir nükleotid, şablon iplikteki nükleotidlerle eşlenir. RNA polimeraz II de, tek bir DNA ipliğini şablon olarak kullanır ancak bu şablonu kullanarak tamamlayıcı bir DNA İpliği sentezlemek yerine, tamamlayıcı bir RNA ipliği yani m RNA transkriptini sentezler.\nm RNA'nın işlenmesi\nRNA polimerazın işi bittiğinde, m RNA transkriptinin, çekirdekten çıkıp ribozoma ulaşabilmesi için işlenmesi gerekir. İşlenme, korunma ve uçbirleştirme olarak adlandırılan iki aşamada gerçekleşir.\nKorunma\nBu aşamada, m RNA transkriptinin iki ucuna nükleotidler eklenir ve böylece çekirdeğin dışında gerçekleşebilecek olan bozunmanın önüne geçilmiş olur. Tek bir G nükleotidinin 5' ucu, transkriptin 5' ucuna bağlanır. Bu, 5' başlık olarak adlandırılır. Transkriptin 3' ucuna ise A nükleotidlerinden oluşan uzun bir dizi eklenir. Bu da, poli-A kuyruğu olarak adlandırılır. 5' uç ve poli-A ucu, m RNA transkriptini, sitoplazmada bulunan, ekzonükleazlar olarak adlandırılan ve 5' uçları açıkta olan RNA moleküllerini hedef alan enzimlerin saldırılarından korur.\nm RNA'nın işlenmesinin korunma aşamasını, İtalyan restoranı benzetmemiz bağlamında da değerlendirebiliriz. Üzerinde tarifin yazılı olduğu not kağıdını, mutfakta görebileceği, örneğin tarifi yazarken kullandığınız mürekkebe zarar verebilecek maddeler ya da su gibi zararlardan korumak için plastik bir poşetin içine koyduğunuzu hatırlıyorsunuz değil mi? 5' başlık ve poli-A kuyruğunun da amacı hemen hemen aynıdır.\nUçbirleştirme\nm RNA'nın işlenmesinin bir diğer aşaması uçbirleştirme olarak adlandırılır. Uçbirleştirmenin amacı, intronların m RNA transkriptinden çıkarılmasıdır. İntronlar, protein yapımı ile ilgili bilgi içermeyen RNA dizileridir.\nİntronlar, m RNA transkriptinden, splisozom adı verilen bir enzim kompleksi ile çıkarılır. Splisozomlar, intronların yerlerini belirler, çıkarımını yapar ve geriye kalan m RNA transkriptini yeniden bir aray getirir. m RNA transkriptinin splisozom tarafından işlenmeyen kısımları ise ekson olarak adlandırılır. İntronların aksine, eksonlar, m RNA'nın protein yapımı ile ilgili bilgi içeren kısımlarıdır. Henüz intronlarından arındırılmamış m RNA'lar, pre-m RNA olarak adlandırılır. Splisozomların ürettiği, intronlarından arındırılmış transkriptler ise primer (birincil) m RNA ya da \"olgun m RNA\" olarak adlandırılır.\nİntronların çıkarılmasını da İtalyan restoranı benzetmesi bağlamında ele alalım mı? Büyük tarif defterindeki tarifler, tarifin kimden alındığı, aileniz için ne anlama geldiği ya da eşleştirilebileceği içecek veya diğer yemekler gibi, ekstra bilgiler içerebilir. Bu uzun versiyonlar, sizin amacınıza uygun olmadığıdan, tarifi ufak not kağıdına aktarırken bu ayrıntıları eklemek ve sadece siparişin hazırlanabilmesi için gerekli olan bilgilere odaklanırsınız. Transkripsiyona geri dönecek olursak, gerekli olan bu bilgiler eksonlar, eklenmeyecek diğer ayrıntılar ise intronlardır. Bunun sonucunda, daha küçük ve taşınabilir bir m RNA transkripti elde edilir.\nm RNA korunma ve uçbirleştirme işlemlerine tabi tutulduktan sonra atık çekirdekten ayrılmak ve protein sentezinin ikinci aşaması olan translasyonu başlatmak için hazırdır.\nŞunları da göz önünde bulundurun: RNA etkileşimi\nPeki restoran benzetmemizde, kapının altından attığınız not kağıdı mutfağa ulaşamazsa ne olur? Şef, siparişin nasıl hazırlanacağını bilmediği için sipariş hazırlanamaz, öyle değil mi?\nYakın zamanlarda, bazı zor hastalıklar için yeni terapiler geliştiren bazı tıbbi terapi sınıfları, bu fikrin bir versiyonu kullandı. RNA interferansı adı altındaki bu yeni terapiler, m RNA transkriptlerinin ribozomlara ulaşmadan önünü kesip, kapasitelerini düşürerek, zararlı proteinlerin üretimini engellemeyi amaçlıyor. Ve bu, karşılık gelen proteinlerin de daha en başından üretilmemesi anlamına geliyor!\nEbola için yeni önerilen bir tedavi, RNA interferans tekniklerinin uygulaması için verilebilecek belki de en önemli örnektir.\nEbola da, diğer virüslerin büyük çoğunluğu gibi, bir transkripsiyon makinesidir. Polimeraz enzimi ile birlikte, küçük ve basit bir kromozom olarak düşünebileceğimiz viral bir genom içerir. Virüs, hücrelerinizden birine girdiğinde, polimeraz enzimi, genomundaki genlerin her biri için bir m RNA transkripti sentezler. Sonrasında ribozomlarınızın kontrolünü de ele geçirerek kendi proteinlerini sentezlemeye başlar. Bu yeni proteinler, ebola virüsü için sentezlendikten sonra da, yeni Ebola virüslerinin yapılması için talimat verilmiş olur.\nEbola'yla savaşmak için akla gelebilecek fikirlerden biri, bu süreci, replikasyonu daha başlamadan durduracak bir şekilde bozmaktır.\nLaboratuvar ortamında sentezlenen bir molekül sınıfı olan küçük interfreans RNA'ları (kısaca si RNA) kullanan bilim insanları, Ebola virüsünün sentezlediği viral m RNA'ların, genetik mesajlarını konak hücrenin ribozomuna ulaştıramadan yakalanıp yok edilebileceğini kanıtladı. Ebola m RNA'sının olmaması, Ebola proteinlerinin de olamayacağı anlamına gelir! Ve Ebola proteinleri olmadan da, Ebola virüsü konak hücreler içinde çoğalma yeteneğini kaybeder!\nDiğer yeni terapilerde olduğu gibi, Ebola'nın si RNA tabanlı tedavileri ilk olarak insan olmayan hayvan modeller için onaylandı. Ancak Batı Afrika'daki son salgın ve bunun Kuzey Amerika'ya sıçraması sonucu, Amerika Birleşik Devletleri Gıda ve İlaç Dairesi (FDA), TKM-ebola adı verilen, si RNA tabanlı bir Ebola tedavisine, \"merhametli kullanım\" statüsünde istisnai olarak onay verdi. Detaylar her ne kadar çok net olmasa da, TKM-ebolanın birçok farklı hastaya verildiği biliniyor ve bu hastaların iyileşmelerinde önemli bir ol oynamış olabileceği düşünülüyor.\nLisanslama Bu makale CC-BY-NC-SA 4, 0 lisansıyla lisanslanmıştır. https: //creativecommons. org/licenses/by-nc-sa/4, 0/"
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:genetics/a/hs-pedigrees-review",
        "title": "Soy Ağaçları Tekrar",
        "contents": "Önemli terimler\nTerim AnlamıSoy AğacıBir özelliğin, bir ailede, nesiller boyunca izini süren ve bulunup bulunmadığını gösteren tablo Genotip Bir organizmanın genetik yapısı (örnek: TT)Fenotip Bi organizmanın fiziksel özellikleri (örnek: uzun)Baskın (dominant) alel Bir alelin, bir fenotipte diğerine üstün olarak ifade edilmesiÇekinik (resesif) alel Yalnızca baskın alelin bulunmaması durumunda ifade edilen alel Otozomal özellik Otozomlarda (cinsiyet kromozomu olmayan kromozomlar) yer alan özellikler Cinsiyete bağlı özellikİki cinsiyet kromozomunun birinde yer alan özellik Homozigot Belirli bir genin birbirinin tıpatıp aynısı iki aleline sahip olma durumu Heterozigot Belirli bir genin faklı iki aleline sahip olma durumu\nSoy Ağaçları\nSoy ağaçları belirli bir özelliğin, bir ailedeki kalıtım örüntülerinin belirlenmesi ve analiz edilmesi için kullanılırlar. Soy ağaçları, bir özelliğin anne, baba, çocuklar ve kardeşler arasındaki ilişkilere bağlı olarak bulunması ya da bulunmamasını gösterir.\nBir soy ağacı nasıl okunur?\nOrtak soy ağacı sembolleri.\nSoy ağaçları, standart semboller kullanarak aile üyeleri ve ilişkileri temsil ederler.\nBir soy ağacını analiz ederek genotipleri belirleyip, fenotiplerin ne olduklarını anlayabilir ve bir özelliğin nesiller arasındaki aktarımının nasıl gerçekleştiği üzerine tahminler yürütebiliriz. Bir soy ağacından elde edilen bilgi, belirli alellerin, baskın, çekinik, otozomal ya da cinsiyete bağlı olmalarına bağlı olmadan kalıtımsal olarak nasıl aktarıldıklarının belirlenmesini mümkün kılar.\nBir soy ağacını okumaya başlamak için:\nÖzelliğin baskın mı yoksa çekinik mi olduğunu belirleyin. Özellik eğer baskınsa, anne babadan birinin bu özelliğe sahip olması gerekir. Baskın özellikler nesil atlamazlar. Özellik eğer çekinikse, heterozigot olabilecekleri için anne babadan birinin özelliğe sahip olması gerekmez. Tablonun, otozomal ya da cinsiyete bağlı (özellikle X'e bağlı) bir özellik gösterip göstermediğini belirleyin. Örneğin, X'e bağlı çekinik özelliklerin söz konusu olduğu durumlarda, erkekler kadınlardan daha çok etkilenirler. Otozomal özelliklerde ise erkek ve kadınların etkilenme olasılıkları eşittir (genellikle eşit oranlar söz konusudur).\nÖrnek: Otozomal baskın özellik\nŞema, bir ailedeki çillerin kalıtımsal aktarımını gösteriyor. Çil aleli (F), çil olmaması aleline (f) baskındır.\nSoy ağacının üst kısmında çilleri olan bit büyük anne (I-2 bireyi) görülüyor. Üç çocuğundan ikisi (II-3 ve II-5 bireyleri) ve torunlarından üçü (III-3, III-4 ve III-5 bireyleri) özelliği taşıyor.\nI-2 bireyinin genotipi nedir? Çilli olmak, çilsiz olmaya baskın olduğundan, I-2 gibi, etkilenmiş bir bireyin en az bir tane F aleline sahip olması gerekir. Özellik, her üç nesilde de görülüyor ve hem erkek hem de dişi bireyleri eşit olarak etkiliyor. Bu, özelliğin otozomal baskın bir özellik olduğu anlamına gelir. Etkilenmemiş bireylerin, çilsiz olmaları için iki adet çekinik alele (ff) sahip olmaları gerekir. Dikkat edecek olursanız, I-2'nin çocuklarının bazılarının çilsiz olduğunu görebilirsiniz. Genotipleri ff olan çocuklara sahip olması için I-2'nin bir f aleli aktarabilmesi gerekir. Bu sebeple, bu bireyin genotipinin Ff olduğu sonucuna ulaşabiliriz.\nÖrnek: X'e bağlı çekinik özellik\nŞema, renk körlüğünün bir ailedeki kalıtımsal aktarımını gösteriyor. Renk körlüğü, X'e bağlı çekinik bir özelliktir (Xb)‍ . Normal görüşün aleli ise baskındır ve XB‍ olarak temsil edilir.\nI numaralı nesilde, ebevenynlerden herhangi biri özelliği taşımazken, çocuklarından biri (II-3) renk körüdür. Etkilenmiş bir çocukları olan etkilenmemiş ebeveynler söz konusu olduğundan, özelliğin çekinik olduğu sonucuna ulaşabiliriz. Ek olarak, özelliğin erkekleri, kadınlara göre çok daha fazla etkilediğini (hatta bu örnekte yalnızca erkeklerin etkilenmiş olduklarını) gördüğümüz için, özelliğin X'e bağlı olduğu sonucuna ulaşmak mümkündür.\nIII-2 bireyinin genotipi nedir? III-2 bireyinin geneotipini belirlemek için çocuklarını ele alabiliriz. Kendisi etkilenmemiş bir kadın olduğu için, en az bir tane normal görüş aleline (XB)‍ sahip olduğunu söyleyebiliriz. Buna bağlı olarak sahip olabileceği iki genotip olasılığı: XBXB‍ ya da XBXb‍ 'dir. Ancak oğlunun (IV-1) renk körü olduğunu görüyoruz. Bu, oğlunun genotipinin Xb Y‍ olduğu anlamına gelir. Erkekler, X‍ kromozomlarını annelerinden, Y‍ kromozomlarını ile annelerinden aldıkları için, renk körlüğü alelini, III-2'den almış olması gerekir. Buna bağlı olarak, oğluna Xb‍ aktarabilmesi için III-2'nin genotipinin XBXb‍ olması gerekir.\nSık rastlanan hatalar ve kavram yanılgıları\nBir ailedeki etkilenen bireylerin sayısının çok olması, bir özelliğin baskın olduğu anlamına gelmez. Baskın ve çekinik terimleri, bir özelliğin bir ailede görülme olasılığı ile değil ifade edilme yolu ile bağlantılıdır. Aslına bakılırsa, yaygın olarak görülmese de, çekinik bir özelliğin de tüm nesillerde görülme olasılığı bulunmaktadır. Bir bireyin genotipi, her zaman soy ağacına bağlı olarak belirlenemez. Bir birey zaman zaman bir özellik için homozigot heterozigot ya da heterozigot olabilir. Çoğu zaman, bir bireyin, kardeşleri, ebeveynleri ve çocukları ile olan ilişkilerine bağlı olarak genotiplerini belirlemek mümkündür. Tüm taşıyıcılar soy ağaçlarında belirgin bir şekilde gösterilmeyebilirken, eldeki bilgilee bağlı olarak saptamalarda bulunmak da zor olabilir."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:genetics/a/polygenic-inheritance-and-environmental-effects",
        "title": "Poligenik Kalıtım ve Çevresel Etkiler",
        "contents": "Boy uzunluğu kalıtım yoluyla nasıl aktarılır?\nİnsan genetiği hakkında bir şeyler öğrenmek istiyorsanız, Mendel genetiği hakkında bilgi edinmek bazen sinir bozucu olabilir. Bir öğretmenin bir genetik probleminde örnek olarak bir insan özelliğini kullandığını sık sık duyarsınız, ancak sonra \"bu aşırı derecede basitleştirilmiş bir durum\" veya \"bundan çok daha karmaşık\" sözlerini duyabilirsiniz. Peki, göz rengi, saç ve ten rengi, boy ve hastalık riski gibi bu ilginç insan özellikleri söz konusu olduğunda neler oluyor olabilir?\nÖrnek olarak, insanların boy uzunluğunu ele alalım. Basit bir Mendel özelliğinden farklı olarak, insanların boy uzunluğu aşağıdaki özelliklere sahiptir:\nSürekli varyasyon. Mendel'in bezelye bitkilerinin aksine, insanlar sadece iki belirgin boyda yani \"uzun\" veya \"kısa\" olarak var olmazlar. Aslında, dört, sekiz veya on altı çeşit boy uzunluğu bile söz konusu değildir. Bunun yerine, insanları birçok farklı boyda görmek mümkündür ve boy uzunluğu, santimetrelik artışlarla veya kesirli santimetre değerleriyle bile değişebilir. Lise son sınıf öğrencisi bir grup erkeğin boy uzunlukları. Görselin uyarlandığı kaynak: \"Continuous variation: Quantitative traits, \" J. W. Kimball (CC BY 3, 0)Karmaşık bir kalıtım örüntüsü. Uzun boylu ebeveynlerin kısa boylu, kısa boylu ebeveynlerin uzun boylu ve farklı boylardaki iki ebeveynin orta boylu bir çocuğu olabileceğini fark etmiş olabilirsiniz. Ayrıca, annesi ve babası aynı olan kardeşlerin boy uzunlukları bile faklı olabilmektedir.\nBir veya iki geni içeren basit modeller, bu kalıtım modellerinin tümünü doğru bir şekilde tahmin edemez. Peki, bu durumda boy uzunluğu kalıtım yoluyla nasıl aktarılmaktadır?\nBoy uzunluğu ve diğer benzer özellikler sadece bir gen tarafından değil, her biri genel sonuca küçük bir katkı sağlayan birden fazla (genellikle birçok) gen tarafından kontrol edilir. Bu kalıtım örüntüsü, bazen poligenik kalıtım (poly- = çok) olarak adlandırılır. Örneğin, yakın zamanda yapılan bir araştırma, boy uzunluğundaki varyasyonla bağlantılı 400'den fazla gen olduğunu ortaya çıkardı. 2‍\nÇok sayıda gen söz konusu olduğunda, her bir genin etkisini ayırt etmek zorlaşır ve gen varyantlarının (alellerin) Mendel kurallarına göre aktarıldığını görmek daha da zorlaşır. Ek bir komplikasyon olarak, boy uzunluğu sadece genetiğe bağlı değildir: aynı zamanda çocuğun genel sağlığı ve büyürken ki beslenme biçimi gibi çevresel faktörlere de bağlıdır.\nBu makalede, boy uzunluğu gibi karmaşık özelliklerin kalıtım yoluyla nasıl aktarıldığını inceleyeceğiz. Genetik geçmiş ve çevre gibi faktörlerin, belirli bir genotip (gen varyantları veya alel grupları) tarafından üretilen fenotipi (gözlemlenebilir özellikler) nasıl etkileyebileceğini de göreceğiz.\nPoligenik kalıtım\nBoy uzunluğu, göz rengi ve saç rengi gibi insan özellikleri, her biri genel fenotipe bir miktar katkıda bulunan birçok gen tarafından kontrol edildiğinden, birbirinden az farklılıklarla birçok formda ortaya çıkarlar. Örneğin, iki ana göz rengi geni vardır, ancak bir kişinin tam göz rengini belirlemede rol oynayan en az 14 farklı gen bulunmaktadır3‍ .\nBir insan poligenik özelliğinin gerçek bir örneğini incelemek işleri karmaşıklaştıracaktır, çünkü büyük ölçüde onlarca, hatta yüzlerce farklı alel çiftini (boy uzunluğu ile ilgili 400 tane gibi! ) takip etmek zorunda kalacağız. Bununla birlikte, aynı özelliği etkilemek için alelleri \"toplanan\" birkaç genin nasıl bir fenotip spektrumu üretebileceğini görmek için buğday tanelerini içeren bir örnek kullanabiliriz1, 4‍ .\nBu örnekte, buğday tanelerinde A, B ve C diye adlandıracağımız kırmızımsı pigment yapan üç gen bulunuyor. Her biri, biri pigment yapan (büyük harfli alel) ve biri yapmayan (küçük harfli alel) iki alele sahiptir. Bu alellerin ilave etkileri vardır: aa genotipi pigmente katkıda bulunmaz, Aa genotipi bir miktar pigmente katkıda bulunur ve AA genotipi pigmente daha fazla katkıda bulunur (Aa'nın iki katı). Aynısı B ve C genleri için de geçerlidir1, 4‍ .\nW. P. Armstrong'un benzer şemasını baz alan şema5‍ .\nŞimdi, üç genin tümü için (Aa Bb Cc) heterozigot olan iki bitkinin çaprazlandığını düşünelim. Ana bitkilerin her biri, pembemsi çekirdeklere yol açan pigment yapan üç alele sahip olurlar. Bununla birlikte, yavru bitkiler hiç pigment içermeyen (aabbcc) ve beyaz tanelerden çok sayıda pigmente (AABBCC) ve koyu kırmızı tanelere kadar değişen yedi renk grubuna ayrılırdı. Bu araştırmacıların bazı buğday türlerini çaprazladıklarında karşılaştıkları durumdur1, 4‍ .\nBu örnek, sadece üç gen ile biraz farklı fenotiplerin spektrumunu nasıl elde edebileceğimizi gösterir. İlgili genlerin sayısını artırdıkça, renkte veya boy uzunluğu gibi başka bir özellikte daha da ince varyasyonlar elde edebileceğimizi hayal etmek zor değil.\nÇevresel etkiler\nİnsan fenotipleri ve diğer organizmaların fenotipleri de çevreden etkilendikleri için değişirler. Örneğin, bir kişinin zayıf veya obez olmaya genetik bir eğilimi olabilir, ancak gerçek kilosu diyet ve egzersize bağlı olacaktır (bu faktörler genellikle genlerden daha büyük bir rol oynar). Başka bir örnekte, saç renginiz genlerinize bağlı olabilir - ta ki saçınızı mora boyayana kadar!\nÇevrenin fenotipi nasıl etkileyebileceğine dair çarpıcı bir örnek olarak kalıtsal bir bozukluk olan fenilketonüriyi (PKU) ele alabiliriz6‍ . PKU geninin hastalık alelleri için homozigot olan kişilerde, amino asit fenilalanini parçalayan bir enzim aktif değildir. Bu bozukluğa sahip olan kişiler fazla fenilalaninden kurtulamadıkları için, fenilalanin seviyeleri vücutlarında hızla yükselerek toksik özellik kazanmaya başlar7‍ .\nPKU tedavi edilmediğinde, vücutta birilen fazla fenilalanin, beynin normal gelişimini engelleyerek, entelektüel engele, nöbetlere ya da duygudurum bozukluklarına sebep olabilir. PKU'ya sebep olan durum çok fazla fenilalanin birikmesi olduğu için aslında tedavisi son derece basittir: Hastalıktan etkilenen bebeklere ve çocuklara fenilalanin açısından zengin olmayan bir diyet verilmesi8‍ .\nFenilketonürisi olan kişiler bu diyeti çok genç yaşlardan itibaren sıkı bir şekilde uygularlarsa, bozukluğun semptomları çok aza inebilir hatta hiç ortaya bile çıkmayabilir. Birçok ülkede, tüm yenidoğanlar doğumdan kısa bir süre sonra yukarıdaki resimde gösterildiği gibi basit bir kan testi ile PKU ve benzeri genetik hastalıklar açısından taranır.\n_Görsel hakları: \"Phenylketonuria testing, \" Eric T. Sheler, USAF Photographic Archives (genel kullanıma açık). _\nDeğişken ifade, eksik penetrans\nAynı genotipe sahip bireylerin, tek bir gen tarafından kontrol edilen özellikler için bile farklı fenotiplere sahip olmaları mümkündür. Örneğin, bir genetik bozukluk durumunda, aynı hastalık genotipine sahip kişiler, bozukluğun daha güçlü veya daha zayıf biçimlerine sahip olabilirken, bazıları da hiçbir zaman bu bozukluğu geliştirmeyebilir.\nDeğişken ifadede, aynı genotipe sahip farklı kişilerde bir fenotip daha güçlü veya daha zayıf olabilir. Örneğin, hastalığa neden olan bir genotipe sahip bir grup insanda, bazıları hastalığın şiddetli bir formunu geliştirebilirken, diğerleri daha hafif bir forma sahip olabilirler. İfade fikri, fenotipin gücünü temsil eden yeşil gölge ile aşağıdaki şemada gösterilmektedir. Örnek Genetik bozukluk retinoblastoma, gözlerde kanserli tümörlere neden olur, ancak hastalığın şiddeti ve başlangıç hızı değişiklik gösterir. Retinoblastomalı çocukların tek gözünde veya her iki gözünde tümör gelişebilir ve tümörler doğumdan sonra daha hızlı veya daha yavaş gözle görünür hale gelebilirler9‍ .\nİllüstrasyon, Steven M. Carr'ın benzer bir çizimine göre modellenmiştir10‍ . Eksik penetransta, belirli bir genotipe sahip bireyler, genotiple ilişkili bir fenotip geliştirebilir veya geliştirmeyebilir. Örneğin, kalıtsal bir bozukluk için aynı hastalığa neden olan genotipe sahip kişiler arasında, bazıları gerçekten hiçbir zaman söz konusu bozukluğu geliştirmeyebilir. Penetrans fikri, bir fenotipin varlığını veya yokluğunu temsil eden yeşil veya beyaz renkle aşağıdaki şemada gösterilmektedir. Örnek Retinoblastoma genindeki bazı mutasyonlar yüksek penetransa sahipken, diğerleri daha düşük (eksik) penetransa sahiptir. Bu ikinci kategorideki mutasyonlar için, mutasyona sahip bazı aile üyeleri bulunması normaldir, diğerlerinde ise retinoblastoma tümörleri gelişir6, 11‍ .\nDeğişken ifade ve eksik penetransa ne sebep olur? Diğer genler ve çevresel etkiler genellikle açıklamanın bir parçasıdır. Örneğin, bir genin hastalığa neden olan alelleri, genomun başka bir yerindeki başka bir genin alelleri tarafından baskılanabilir veya bir kişinin genel sağlığı, bir hastalık fenotipinin gücünü etkileyebilir11‍ .\nAçıklama ve Kaynaklar Bu makale CC BY-NC-SA 4, 0 lisanslıdır. Alıntı yapılan çalışmalar: Kimball, J. W. (8 Mart 2011). Continuous variation: Quantitative traits. Alıntı yapılan kaynak: http: //users. rcn. com/jkimball. ma. ultranet/Biology Pages/Q/QTL. html. Wood, A. R. , Esko, T. , Yang, J. , Vedantam, S. , Pers, T. H. , Gustafsson, S. , . . . Frayling, T. M. (2014). Defining the role of common variation in the genomic and biological architecture of adult human height. Nature Genetics, 46, 1173-1186. http: //dx. doi. org/10, 1038/ng. 3097. White, D. ve Rabago-Smith, M. (2011). Genotype-phenotype associations and human eye color. Journal of Human Genetics, 56, 5-7. http: //dx. doi. org/10, 1038/jhg. 2010, 126. Department of Agronomy, Iowa State University. (2016). Inheritance of a quantitative trait. Alıntı yapılan tarih ve kaynak: 26 Temmuz 2016, https: //masters. agron. iastate. edu/classes/527/lesson07/detail/kernel Color. html. Armstrong, W. P. Continuous variation and Rh blood factor. Wayne's Word. Alıntı yapılan tarih ve kaynak: 26 Temmuz 2016, http: //waynesword. palomar. edu/lmexer5. htm. Bergmann, D. C. (2011). Variations on and complications of the basic Mendelian rules. Genetics lecture notes. Biosci41, Stanford Üniversitesi, 10. PAH. (2008). Genetics home reference. Alıntı yapılan kaynak: http: //ghr. nlm. nih. gov/gene/PAH. Phenylketonuria. (2012). Genetics home reference. Alıntı yapılan kaynak: http: //ghr. nlm. nih. gov/condition/phenylketonuria. National Cancer Institute. (14 Ağustos 2015). Retinoblastoma treatment – for health professionals. Cancer types. Alıntı yapılan kaynak: http: //www. cancer. gov/types/retinoblastoma/hp/retinoblastoma-treatment-pdq. Carr, S. M. (2014). Penetrance versus expressivity. Alıntı yapılan kaynak: https: //www. mun. ca/biology/scarr/Penetrance_vs_Expressivity. html. Kelly, Jane. (14 Eylül 2015). Retinoblastoma. OMIM. Alıntı yapılan kaynak: http: //www. omim. org/entry/180200. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Penetrance and expressivity. An introduction to genetic analysis (7. baskı). Alıntı yapılan kaynak: http: //www. ncbi. nlm. nih. gov/books/NBK22090/. Referanslar: Armstrong, W. P. Continuous variation and Rh blood factor. Wayne's Word. Alıntı yapılan tarih ve kaynak: 26 Temmuz 2016, http: //waynesword. palomar. edu/lmexer5. htm. Bergmann, D. C. (2011). Variations on and complications of the basic Mendelian rules. Genetics lecture notes. Biosci41, Stanford Üniversitesi, 8-12. Breeding for grain quality traits: The challenges of measuring phenotypes and identifying genotypes. (2015). Plant and soil sciences e Library. Alıntı yapılan adres: http: //passel. unl. edu/pages/informationmodule. php? idinformationmodule=1066416033&topicorder=12&maxto=13. Carr, S. M. (2014). Penetrance versus expressivity. Alıntı yapılan kaynak: https: //www. mun. ca/biology/scarr/Penetrance_vs_Expressivity. html. Department of Agronomy, Iowa State University. (2016). Inheritance of a quantitative trait. Alıntı yapılan tarih ve kaynak: 26 Temmuz 2016, https: //masters. agron. iastate. edu/classes/527/lesson07/detail/kernel Color. html. Duffy, D. L. , Montgomery, G. W. , Chen, W. , Zhao, Z. Z. , Le, L. , James, M. R. , . . . Sturm, R. A. (2007). A three–single-nucleotide polymorphism haplotype in intron 1 of OCA2 explains most human eye-color variation. American Journal of Human Genetics, 80(2), 241-252. http: //dx. doi. org/10, 1086/510885. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Penetrance and expressivity. In An introduction to genetic analysis (7. baskı). Alıntı yapılan adres: http: //www. ncbi. nlm. nih. gov/books/NBK22090/. Kelly, Jane. (14 Eylül 2015). Retinoblastoma. OMIM. Alıntı yapılan kaynak: http: //www. omim. org/entry/180200. Multifactorial traits: Genomics at the cellular and gene level. MI genetics resource center. Alıntı yapılan adres: https: //www. migrc. org/Teachers And Students/Multifactorial Traits. html National Cancer Institute. (14 Ağustos 2015). Retinoblastoma treatment – for health professionals. Cancer types. Alıntı yapılan kaynak: http: //www. cancer. gov/types/retinoblastoma/hp/retinoblastoma-treatment-pdq. NHS National Genetics and Genomics Education Centre. Genetic glossary. Alıntı yapılan adres: http: //www. geneticseducation. nhs. uk/genetic-glossary/221-penetrance. Penetrance. (13 Kasım 2015). Alıntı yapılan tarih ve kaynak: 22 Kasım 2015, Wikipedia: https: //en. wikipedia. org/wiki/Penetrance. PAH. (2008). Genetics home reference. Alıntı yapılan adres: http: //ghr. nlm. nih. gov/gene/PAH. Phenylketonuria. (2012). Genetics home reference. Alıntı yapılan adres: http: //ghr. nlm. nih. gov/condition/phenylketonuria. Polygenic. (18. 10. 2015). In Genetics home reference. Alıntı yapılan adres: http: //ghr. nlm. nih. gov/glossary=polygenic. Polygenic inheritance. Bio Ninja. Alıntı yapılan adres: www. vce. bioninja. com. au/aos-3-heredity/inheritance/polygenic-inheritance. html. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Mendel and the gene idea. Campbell biology (10. baskı, sayfa 267-291). San Francisco, CA: Pearson. What are reduced penetrance and variable expressivity? (18 Kasım 2015). Genetics home reference. Alıntı yapılan kaynak: http: //ghr. nlm. nih. gov/handbook/inheritance/penetranceexpressivity. White, D. and Rabago-Smith, M. (2011). Genotype-phenotype associations and human eye color. Journal of Human Genetics, 56, 5-7. http: //dx. doi. org/10, 1038/jhg. 2010, 126. Wood, A. R. , Esko, T. , Yang, J. , Vedantam, S. , Pers, T. H. , Gustafsson, S. , . . . Frayling, T. M. (2014). Defining the role of common variation in the genomic and biological architecture of adult human height. Nature Genetics, 46, 1173-1186. http: //dx. doi. org/10, 1038/ng. 3097. Zeratsky, K. (06. 10. 2015). En sevdiğim gazlı içecek, fenilalanin için bir uyarı içeriyor. Fenilalanin zararlı mıdır? [cevap]. Nutrition and healthy eating. Alıntı yapılan adres: http: //www. mayoclinic. org/healthy-lifestyle/nutrition-and-healthy-eating/expert-answers/phenylalanine/faq-20058361. Zlotogora, J. (2003). Penetrance and expressivity in the molecular age. Genetics in Medicine, 5, 347-352. http: //dx. doi. org/10, 1097/01. GIM. 0000086478, 87623. 69."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:mutations/a/genetic-variation-in-prokaryotes",
        "title": "Prokaryotlarda Genetik Varyasyon",
        "contents": "Önemli noktalar:\nTransformasyon sırasında, bakteriler, ortamlarında bulunan DNA parçalarını alırlar. Transdüksiyon sırasında, DNA, bir virüs aracılığı ile bir bakteriden yanlışlıkla alınır. Konjügasyon sırasında, DNA hücreler arasındaki bir tüp aracılığı ile bakteriler arasında aktarılır. Genetik malzemenin genomda yer değiştirebilen segmentleri, bir yerden diğerine atlayabilen DNA parçalarıdır. Bakterilere antibiyotik direnci kazandıran ya da hastalık yapıcı olmalarını sağlayan bakteriyel genleri hareket ettirebilirler.\nGiriş\n\"Klon\" kelimsini duyduğunuzda aklınıza ne geliyor? Dolly isimli koyun ya da moleküler biyoloji laboratuvarlarında yapılan deneyler mi? Bunlara ek olarak, çevrenizdeki bakteriler (derinizdeki, bağırsağınızdaki ya da mutfak lavabosunda büyümekte olanlar) de sürekli olarak kendilerini \"klonlamaktadırlar\".\nBakteriler, ikili fisyon aracılığı ile ikiye bölünerek çoğalırlar. İkili fisyon ya da ikiye bölünme sonucu, ebeveyn bakterilerin klonları ya da genetik olarak tıpatıp aynı kopyaları meydana gelir. \"Çocuk\" bakteriler, genetik olarak ebeveyn bakterilerin birebir aynısı oldukları için, ikili fisyon, gentik rekombinasyon ya da genetik çeşitlilik anlamında herhangi bir fırsat sunmaz (arada sırada meydana gelen rasgele mutasyonlar harici). Bu, eşeyli üremeden tamamen farklıdır.\nGenetik varyasyon yine de, türlerin çevrelerindeki değişime, doğal seçilim yoluyla uyum sağlamalarına olanak sağlayarak hayatta kalmaları açısından büyük önem taşır. Bu bakteriler için olduğu kadar bitkiler ve hayvanlar için de doğrudur. Bu yüzden de, prokaryotların, konjügasyon, transformasyon ve transdüksiyon adı verilen bu üç mekanizma ile genlerini paylaşabiklerine şaşırmamak gerekir.\nTransformasyon sırasında bakteriler, çoğu zaman diğer bakterilerin bıraktıkları DNA parçalarını alırlar. Laboratuvarda DNA bilim insanları tarafından da eklenebilir (isterseniz biyoteknoloji makalesine göz atabilirsiniz). DNA, plazmid adı verilen dairesel formda bulunuyorsa, alıcı hücre tarafından kopyalanıp, sonraki nesillere aktarılabilir.\nGörselin uyarlandığı kaynak: \"Conjugation, \" Adenosine (CC BY-SA 3. 0). Uyarlanmış görsel under a CC BY-SA 3, 0 lisanslıdır.\nBu neden önemlidir? Zararsız bir bakterinin, patojen (hastalık yapan) bir bakteriden bir toksin aldığını ele alalım. Alıcı hücre, aldığı DNA'yı kendi kromozomuna entega ederse (homolog rekombinasyon adı verilen bir süreçle) o da patojen özellikler kazanabilir.\nTransdüksiyonda, bakteriler enfekte edebilen virüsler, kromozomal DNA'nın kısa parçalarını \"yanlışlıkla\" aktarırlar.\nEvet! Bakteriler de virüs kapabilir! Bakteriyofaj adı verilen virüsler, bakterileri enfekte ederler. Diğer virüsler gibi, bakteriyofajlar da, biyolojik dünyanın korsanlarıdır: hücrelerin kaynaklarına hükmederek daha fazla bakteriyofaj elde etmek için onları kullanırlar.\nBu süreç, yarım yamalak bir süreçtir. Konak hücrenin DNA parçaları bazen yeni bakteriyofajın içinde kalır. Bu \"hatalı\" bakteriyofajların biri diğer hücreleri enfekte ettiğinde, DNA'sını aktarır. Bazı bakteriyofajlar, konak hücre DNA'sını parçalar ve bu transferin daha olası hale gelmesini sağlar1‍ .\nBakteriler dışındaki diğer prokaryotlardan olan arkeler, bakteriyofajlar tarafından enfekte edilemezler ancak genetik malzemelerini bir bireyden diğerine aktaran, onlara özel virüsler de mevcuttur.\nKonjugasyon\nKonjügasyonda, DNA bir bakteriden diğerine aktarılır. Verici hücre, pilus adı verilen bir yapı ile kendini alıcı hücreye doğru çektiğinde, hücreler arasında DNA aktarımı gerçekleşir. DNA çoğu durumda plazmid formundadır.\nVerici hücreler, üreme faktörü (ya da F faktörü) adı verilen DNA parçaları içerdikleri için tipik olarak verici olarak davranırlar. Bu DNA parçaları, cinsiyet piluslarını oluşturan proteinleri kodlar. Ek olarak, konjügasyon başladığında DNA transferinin gerçekleştiği özel bir bölgeye de sahiptirler2‍ .\nF faktörü, konjügasyon sırasında aktarılırsa, alıcı hücre, F+‍ vericisine dönüşür ve kendi piluslarını oluşturarak, diğer hücrelere DNA aktarabilir. Bir vampirin, ısırarak diğer insanları vampire dönüştürmesini bir benzetme olarak düşünebiliriz.\nGenetik malzemenin genomda yer değiştirebilen segmentleri de bakteri genetiği açısından önemlidir3‍ . Bu DNA parçaları, bir genom içinde bir yerden diğerine, kendilerinin kopyasını yapıp yapıştırarak ya da yeni yerlere ekleyerek \"atlayabilir\". Genetik malzemenin genomda yer değiştirebilen segmentlerini, sadece bakterilerde değil, siz ve ben gibi diğer birçok organizmada da bulabiliriz.\nGenetik malzemenin genomda yer değiştirebilen segmentleri, bakterilerde antibiyotik direncini ve patojen genleri (bakterilerin hastalık yapıcı özellikler kazanmalarını sağlayan genler) taşıyabilir4, 5, 6‍ . Genetik malzemenin genomda yer değiştirebilen segmentlerinden biri, kromozomdan bir plazmidin içine atlarsa, taşıdığı genler transformasyon ya da konjügasyon yoluyla diğer bakterilere aktarılabilir. Bu da genlerin popülasyon içinde hızlı bir şekilde yayılmasını sağlar.\nGörselin uyarlandığı kaynak: Reece ve meslekdaşlarının benzer bir şeması. 7‍\nSonuç\nBakterilerde üreme çok hızlıdır, bir nesil bazı türlerde birkaç dakika içerisinde gelişebilmektedir. Nesil süresinin bu kadar kısa olması, rasgele mutasyonlarla ve makalede gördüğümüz gentik rekombinasyon mekanizması ile bir araya geldiğinde, bakteriler ve diğer prokaryotların çok hızlı bir şekilde evrimleşmesini sağlar.\nBu iyi bir şey midir? Bakış açısına göre değişir. Hızlı evrimleşme, bakterilerin, ortama antibiyotik verilmesi gibi çevresel değişimlere çok hızlı bir şekilde uyum sağlamasını sağlar. Bu onlar açısından iyi olsa da bizim açımızdan, özellikle de enfekte edildiysek son derece kötü bir durumdur.\nAntibiyotik direncinin nasıl evrimleşebileceği hakkında daha fazla bilgi edinmek ister misiniz? Bir bakteri popülasyonunda, bakteriyel kromozomlarda, antibiyotik direnci kazandıran belirli bir genin bir versiyonu (aleli) mevcut olabilir. Ortamda antibiyotik olmadığında, bu alel, bakterilere hayatta kalma ya da üreme açısından herhangi bir avantaj sunmadığı için popülasyonda yaygınlaşmaz (yalnızca birkaç bakteride bulunur). Ancak, bakterilerin ortamına antibiyotik eklendiğinde bakterilerin çoğu ölür. Hayatta kalanlar antibiyotik direnci aleline sahip olanlardır ve onlar da bu geni yavrularına aktararak, onların da antibiyotiğe karşı dirençli olmalarını sağlar. Bundan sonraki nesillerde, popülasyondaki bakterilerin tamamı antibiyotik direnci aleline sahip olur ve antibiyotikli ortamlarda da hayatta kalabilirler. Bu bakteriler çoğaldığında, ölenlerin yerini alırlar ve popülasyon bu şekilde eski boyutlarına ulaşmış olur. Genetik varyasyona bağlı olarak, popülasyon grup olarak antibiyotik \"felaketi\" sırasında hayatta kalmış ve yeni duruma uyum sağlamış kabul edilir. Antibiyotik direnci alelinin, atlayan bir genetik malzemenin genomda yer değiştirebilen segmentleri sayesinde plazmide aktarıldığı bir durumu da ele alabiliriz. Bu durumda, direnç özelliği bir bakteriden diğerine, konjügasyon yoluyla bağımsız olanlar da dahil, doğrudan aktarılabilir.\nAçıklama ve Kaynaklar Açıklama: Bu makalenin uyarlandığı kaynak: \"Structure of prokaryotes, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 53. Bu makale CC BY-NC-SA 4, 0 lisanslıdır. Alıntı yapılan çalışmalar: Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Transduction. In An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21760/#_A1365_. Firth, N. , Ippen-Ihler, K. ve Skurray, R. A. Structure and function of the F factor and mechanism of conjugation. Biology 105M - Microbial genetics lab. Alıntı yapılan kaynak: http: //bio. classes. ucsc. edu/bio105l/EXERCISES/F%20TRANSFER/Chap126. pdf. Purves, W. K. , Sadava, D. , Orians, G. H. ve Heller, H. C. (2003). The genetics of viruses and prokaryotes. Life: The science of biology (7. baskı, sayfa 269). Sunderland, MA: Sinauer Associates, Inc. Bennett, P. M. (2008). Plasmid encoded antibiotic resistance: acquisition and transfer of antibiotic resistance genes in bacteria. Br. J. Pharmacol. , 153(Ek 1), S349-S351. http: //dx. doi. org/10. 1038/sj. bjp. 0707607. Gyles, C. ve Boerlin, P. (2014). Horizontally transferred genetic elements and their role in the pathogenesis of bacterial disease. Veterinary Pathology, 51(12), 330-322. https: //www. ncbi. nlm. nih. gov/pubmed/24318976. Purves, W. K. , Sadava, D. , Orians, G. H. ve Heller, H. C. (2003). The genetics of viruses and prokaryotes. Life: The science of biology (7. baskı, sayfa 269). Sunderland, MA: Sinauer Associates, Inc. Campbell, N. A. , Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2009). Transposable elements and related sequences. Campbell biology (8. baskı, sayfa 435). San Francisco, CA: Pearson. Ek referanslar: Bacterial conjugation. (18 Mart 2003). Physics forums. 2 Mart 2016 tarihinde alıntı yapılan adres: https: //www. physicsforums. com/threads/bacterial-conjugation. 129/. Bacterial conjugation. (9 Nisan 2016). Alıntı yapılan tarih ve adres: 9 Nisan 2016 Wikipedia: https: //en. wikipedia. org/wiki/Bacterial_conjugation. Bacterial growth. (31 Aralık 2015). Alıntı yapılan tarih ve adres: 2 Mart 2016, Wikipedia: https: //en. wikipedia. org/wiki/Bacterial_growth. Bennett, P. M. (2008). Plasmid encoded antibiotic resistance: acquisition and transfer of antibiotic resistance genes in bacteria. Br. J. Pharmacol. , 153(Suppl. 1), S347-S357. http: //dx. doi. org/10. 1038/sj. bjp. 0707607. Campbell, N. A. , Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2009). Transposable elements and related sequences. Campbell biology (8. baskı, sayfa 435-436). San Francisco, CA: Pearson. Firth, N. , Ippen-Ihler, K. ve Skurray, R. A. (n. d. ). Structure and function of the F factor and mechanism of conjugation. Biology 105M - Microbial genetics lab. Alıntı yapılan kaynak: http: //bio. classes. ucsc. edu/bio105l/EXERCISES/F%20TRANSFER/Chap126. pdf. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Bacterial conjugation. An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21942/. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Transduction. An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21760. Grohmann, E. , Muth, G. ve Espinosa, M. (2003). Conjugative plasmid transfer in gram-positive bacteria. Microbiol. Mol. Biol. Rev. , 67(2), 277-301. http: //dx. doi. org/10. 1128/MMBR. 67. 2. 277-301. 2003 Gyles, C. ve Boerlin, P. (2014). Horizontally transferred genetic elements and their role in the pathogenesis of bacterial disease. Veterinary Pathology, 51(12), 328-340. https: //www. ncbi. nlm. nih. gov/pubmed/24318976. Kimball, J. W. (18 Nisan 2015). Transposons: Mobile DNA. Kimball's biology pages. Alıntı yapılan adres: http: //users. rcn. com/jkimball. ma. ultranet/Biology Pages/T/Transposons. html#Transposons_in_Bacteria. Lodish, H. , Berk, A. , Zipursky S. L. ve meslekdaşları (2000). Mutations: Types and causes. Molecular cell biology. (4. baskı, bölüm 8. 1). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21578/. Pilus. (13 Şubat 2016). Alıntı yapılan tarih ve adres: 2 Mart 2016, Wikipedia: https: //en. wikipedia. org/wiki/Pilus Purves, W. K. , Sadava, D. , Orians, G. H. ve Heller, H. C. (2003). Bacteria and archaea: The prokaryotic domains. Life: The science of biology (7. baskı, sayfa 524-542). Sunderland, MA: Sinauer Associates, Inc. Purves, W. K. , Sadava, D. , Orians, G. H. ve Heller, H. C. (2003). The genetics of viruses and prokaryotes. Life: The science of biology (7. baskı, sayfa 257-277). Sunderland, MA: Sinauer Associates, Inc. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Conjugation depends on the presence of a conjugative plasmid. Biology (10. baskı, sayfa 548-550). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The origin of species. Campbell biology (10. baskı, sayfa 500-518). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Transposable elements and related sequences. Campbell biology (10. baskı, sayfa 444-445). San Francisco, CA: Pearson. Todar, K. (2012) The growth of bacterial populations (sayfa 3). Todar's online textbook of bacteriology. Alıntı yapılan adres: http: //textbookofbacteriology. net/growth_3. html.\nKonuyu ne kadar iyi anladığınızı test edin\nAşağıdaki gen transferi yöntemlerini tanımları ile eşleştirin. Transfer türüTanım Konjügasyon Transformasyon Transdüksiyon Bir bakteri hücresi ortamından DNA alır Bakterilerden biri DNA'sını fiziksel olarak bağlı olduğu bir başka bakteriye aktarır. Bir virüs, DNA'yı bir bakteri hücresinden diğerine taşır. İpucu Transformasyonda, prokayotlar DNA'yı doğrudan içinde bulundukları ortamdan, ya dairesel plazmid ya da homolog rekombinasyon yolu ile prokaryotun genomuna entegre olabilen DNA fragmanları formunda alırlar. Transdüksiyon sırasında bir virüs, DNA'yı bir prokaryottan diğerine taşır. Bakterileri enfekte edebilen virüsler olan bakteriyofajlar, yeni viral parçacıkların üretimi sırasında konak bakterilerden yanlışlıkla DNA alıp, enfekte ettikleri hücreye bakteri DNA'sını enjekte edebilirler. Konjügasyon sırasında, bir prokaryot DNA'sını diğer bir prokaryota, iki hücre arasında fiziksel bir bağlantı gerektiren bir süreçte çiftleşme köprüsü adı verilen bir yapı ile aktarır. Kontrol et"
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:mutations/a/evolution-of-viruses",
        "title": "Virüslerin Evrimi",
        "contents": "Önemli noktalar:\nHücre temelli diğer yaşam formları gibi, virüsler de, evrim ve doğal seçilime uğrarlar ve birçoğunun çok hızlı bir şekilde evrimleştilerini söylemek mümkündür. İki virüs, bir hücreyi aynı anda enfekte ettiğinde, genetik malzemelerini değiş tokuş ederek, eşsiz özellikleri olan yeni \"karışık\" virüsler yapabilriler. Örnek vermek gerekirse, grip virüslerinin yeni türleri bu şekilde ortaya çıkabiliyor. RNA virüslerinin, mutasyon olasılıkları çok yüksektir ve bu da hızlı şekilde evrimleşmelerine olanak sağlar. Bu örneklerden biri, HIV'de ilaç direncinin evrimleşmesidir.\nGiriş\nHer sene neden yeni bir grip virüsünün karşımıza çıktığını hiç merak ettiiniz mi? Ya da AIDS'e sebep olan HIV'nin nasıl ilaca karşı dirençli bir hale gelebildiğini?\nBu sorulara verilecek en kısa cevap, virüslerin evrimleştikleridir. Virüslerin evrimleşmeleri, bir virüs popülasyonuna ait \"gen havuzunun\" zaman içerisinde değişime uğrayabileceğidir. Bazı durumlarda, örneğin belirli bir coğrafyadaki grip virüsleri ya da bir hastanın vücudundaki tüm HIV parçacıkları gibi, belirli bir popülasyondaki virüsler, doğal seçilim aracılığı ile evrimleşebilirler. Bu şekilde virüslerin üremesine yardımcı olan kalıtımsal özellikler (gribin hızlı bir şekilde bulaşması ya da HIV'nin ilaç direnci), virüs popülasyonunda zaman içerisinde yaygınlaşmaya başlar.\nHızlı tekrar: Evrim nedir? Evrim: bir popülasyonun gen havuzunda ya d kalıtsal özelliklerinde zaman içerisinde meydana gelen değişimler. Doğal seçilim, organizmaların kendi ortamlarında hayatta kalmalarına ve üremelerine yardımcı olan kalıtsal özelliklerin zaman içerisinde daha yaygın hale geldiği bir evrim mekanizmasıdır. Doğal seçilim, bir popülasyonun ortamına uyum sağlamasına ya da ortamı için daha uygun hale gelmesine olanak sağlar. Virüsler de, diğer tüm hüce tabanlı organizmalar gibi, doğal seçilim ya da farklı mekanizmalara aracılığı ile evrimleşirler. Evrim ve doğal seçilim ile ilgili daha fazla bilgi edinmek için evrim bölümüne göz atmanızı öneririz.\nVirüsler evrimleşirler ancak evrimleri, insanlar gibi konaklarının evrimlerinden çok daha hızlıdır. Bu da virüslerin evrimini yalnızca biyologlar için değil, doktorlar, hemşireler, sağlık uzmanları ya da virüslere maruz kalan herhangi biri ki bu hepimiz oluyoruz, için önemli bir nokta haline getirir.\nVirüslerde varyasyon\nDoğal seçilimin gerçekleşebilmesi için genetik varyasyona ihtiyacı vardır. Genetik varyasyon, bir popülasyonda bazı genetik (kalıtsal) farklar olduğunu anlamınagelir. Virüslerdeki varyasyonun ise iki farklı kaynağı vardır1‍ :\nRekombinasyon: Virüsler genetik malzemelerinden (DNA ya da RNA) parçalar değiştirirler. DNA ve RNA nedir? Güzel soru. DNA, deoksiribonükleik asit, RNA ie ribonükleik asittir. DNA ve RNA; nükleik asitler adı verilen bir molekül sınıfına aittir. Nükleik asitlerin, birbirine bağlı moleküler \"harfler\"den oluşan zincirler olduğunu düşünebiliriz. DNA, insanlar ve hücrelerden oluşan diğer yaşam formlarının genetik malzemesidir. Virüsler de DNA ya da RNA'ya sahip olabilirler. \"Genetik malzeme\", bir organizmanın talimatlarını taşıyan ve ebeveynlerden çocuklara aktarılan bir moleküldür. DNA ve RNA hakkında daha fazla bilgi edinmek için nükleik asitler bölümüne göz atabilirsiniz. Rasgele mutasyonlar: bir virüsün DNA ya da RNA diziliminde meydana gelen değişimler. Eğer nereye bakmamız gerektiğini biliyorsak, varyasyon ve evrimin etrafımızdaki virüsler için geçerli olduğunu görebiliriz. Bunun en güzel örneklerinden biri, grip virüsünün her sene değişiyor olmasıdır.\nHaydi karıştıralım: Rekombinasyon\nGözlerimizi gribe çevirmeden, virüslerin DNA ya da RNA'larını rekombinasyon adı verilen bir süreçte nasıl değiş tokuş ettiklerini inceleyelim.\nRekombinasyon, iki virüsün aynı hücreyi enfekte etmesi ile meydana gelir. Virüslerin ikisi de, daha fazla virüs parçacığı üretmek için hücreyi ele geçirmek istediğinden, hücrenin içinde yani genomlar da dahil olmak üzere birçok virüs parçası olacaktır.\nGörsel hakları: \"Segment reassortment, \" Viral Zone/Swiss Institute of Bioinformatics, CC BY-NC 4, 0.\nRekombinasyon bu koşullar altında iki faklı yolla gerçekleşebilir. İlk olarak, viral genomların benzer bölgeleri bir araya gelerek bazı parçalarını değiş tokuş eder ve böylelikle DNA ya da RNA'yı fiziksel olarak koparır ve yeniden birleştirirler. İkinci olarak da, farklı segmentlere sahip virüsler, bu segmentleri, \"tekrar sıralama\" adı verilen bir süreçte değiş tokuş edebilirler. 2, 3‍\nRekombinasyon ve influenza (\"grip\")\nInfluenza (\"grip\") virüsleri tekrar sıralama konusunda ustadırlar. Her bir tek bir tane ya da birkaç tane gen taşıyan sekiz RNA segmentleri bulunur. 4‍\nİki influenza virüsü bir hücreyi aynı anda enfekte ederse, hücre içinde yapılan yeni hücrelerden bazıları segment karışımları (örneğin, A türünden \"-4 segmentleri ile B türünden 5-8 segmentleri) içerebilir.\nİnfluenza virüsleri söz konusu olduğunda, özellikle de domuzların iyi bilinen \"karışım kapları\" olduklarını söylemek mümkündür. Domuz hücreleri hem insan hem de kuş influenza virüsleri tarafından algılanıp enfekte edilebilirler. Bunlara domuz influenza virüsleri de dahildir. Domuza ait hücrelerden biri, aynı anda iki ayrı influenza virüsü tarafından enfekte edilirse, insanlara ve kuşlara ait genetik malzemenin bir karışımını içeren yeni virüsler elde edilebilir.\nBu tarz bir değiş tokuş, doğadaki influenza virüsleri için yaygın bir durumdur. Örnek vermek gerekirse, 2009 yılında bir salgın yaratan H1N1 influenza dizisini (\"domuz gribi\") hatırlıyor musunuz? H1N1, hem insan hem de kuş virüslerinden RNA segmentlerinin yanında, kökeni Kuzey Amerika ve Asya olan domuz virüslerini de içeriyordu. Bu kombo, birkaç yılda adım adım gerçekleşen rekombinasyonlar sonucunda H1N1'in elde edildiğini gösteriyor. 5, 7‍\nViral mutasyonlar\nRekombinasyonun, virüslerin evrimini nasıl etkileyebileceğini gördük. Peki ya mutasyonlar? Mutasyonlar, bir virüsün genetik malzemesinde yani DNA ya da RNA'sında meydana gelen kalıcı değişikliklerdir. Mutasyonlar, virüs DNA ya da RNA'sının kopyalanması sırasında bir hata oluşması durumunda meydana gelirler.\nBazı virüslerin mutasyon oranları oldukça yüksek olsa da bu durum tüm virüsler için geçerli değildir. RNA virüslerinin mutasyon oranları yüksekken, DNA virüsleri, düşük mutasyon oranlarına sahiptirler. 8‍\nBu neden böyledir? Aralarında fark bulunmasının sebebi, kopyalamada kullanılan makineler ile ilgilidir. DNA virüslerinin çoğu, genetik malzemelerini konak hücrenin enzimlerini kullanarak kopyalarlar. Bu enzim, DNA polimerazdır ve DNA polimeraz kontrol okuması da yapan bir enzimdir. Kontrol okuması, kopyalama sırasında oluşan hataların yakalanması ve düzeltilmesi anlamına gelir. RNA virüsleri ise, RNA polimeraz adı verilen bir enzim kullanırlar. Bu enzim kontrol okuması yapmadığından, hataların meydana gelme olasılığı çok daha yüksektir. 9‍\nVaka çalışması: HIV ilaç direnci\nİnsan immünyetmezlik virüsü (HIV), edinilmiş immün yetmezlik sendromuna (AIDS) sebep olan virüstür. HIV, yüksek mutasyon oranı olan ve hızlı bir şekilde evrimleşebilen bir RNA virüsüdür. Bu durum, ilaca dirençli türlerin ortaya çıkmasına sebep olmuştur.\nHIV'nin yüksek mutasyon oranı\nHIV gibi RNA virüslerinin mutasyon oranları yüksek olduğu için, bir hastanın vücuduna bulunan HIV virüs popülasyonu içindeki genetik varyasyon da yüksektir. Mutasyonların birçoğu zararlı olacağından, mutant virüsler üreyemeyecek \"öleceklerdir\". Ancak bazı mutasyonlar, virüsün belirli koşullar altında üremeye devam etmesine olanak sağlayacaklardır. Buna örnek olarak verilebilecek mutasyonlardan biri, virüse ilaç direnci kazandırabilir. 10‍\nİlaca dirençli HIV'nin evrimi\nBazı ilaçlar, önemli viral enzimleri inhibe ederek HIV'nin replikasyonunu engellerler. Bu ilaçlardan birinin kullanılması başlangıçta hastanın viral seviyelerinin düşmesine sebep olur. Bir süre sonra, ilaç kullanımı devam ediyor olmasına rağmen, HIV virüsleri yeniden bir atak yaparak seviyelerini yeniden yükseltirler. Bu, virüsün ilaca dirençli nir formunun evrimleştiği anlamına gelir. 10‍\nBunun neden gerçekleştiğini anlamak için, belirli bir antiviral ilaç örneğini, ters transkriptaz inhibitörünü ele alalım. Aşağıdaki şemada gösterilen nevirapin molekülü gibi ters transkriptaz inhibitörleri, ters transkriptaz adı verilen viral enzime (kırmızı ve kahvrengi ile gösterilmiş yapı) bağlanırlar. İlaç, enzimin görevini yerine getirmesini yani HIV'nin RNA genomunu DNA'ya kopyalamasını engeller. Bu enzimin dekative olması, HIV virüsünün hücreyi kalıcı olarak enfekte edememesine sebep olur. 11‍\nGörselin uyarlandığı kaynak: \"Exploring the structure, \" David S. Goodsell, RCSB PDB Molecule of the Month, CC BY 4. 0.\nHIV virüslerinin birçoğu nevirapin ile durdurulabilir. Ancak, HIV popülasyonundaki virüslerin küçük bir bölümü, rassal şansa bağlı olarak, ters transkriptaz geninde, onları ilaca dirençli hale getiren bir mutasyona sahip olabilir. Örneğin, ilacın enzime bağlanma bölgesinin şeklini değiştiren gentik bir değişiklik sonucu, ilaç enzime bağlanarak aktivitesini inhibe edemez.\nDirenç mutasyonuna sahip virüsler, ilacın varlığına rağmen ürerler ve nesiller sonrasında, ilacın kullanımından önceki viral seviyelere yeniden ulaşabilirler. Seviyelerini yeniden yükseltmeleri bir yana, bu yeni virüs popülasyonunun tamamı artık ilaca karşı dirençlidir!\nHAART ilaç direnci\nHIV eğer ilaçlara karşı direnç geliştirebiliyorsa bu virüsü nasıl durdurabiliriz? Bu noktada elimizdeki en iyi yaklaşım, üç ya da daha fazla ilacın aynı anda kullanılmasıdır. Bu yaklaşım çok etkin antiretroviral terapi ya da İngilizce isminin kısaltması ile HAART olarak adlandırılmaktadır. Bir HAART kokteylinde kullanılan ilaçlar, HIV yaşam döngüsünün farklı bölümlerini hedef almaktadırlar. 12, 13‍\nHAART yaklaşımı işe yaramaktadır çünkü popülasyondaki tek bir HIV virüsünün her üç ilaca karşı aynı anda direnç kazandıracak üç mutasyona uğrama olasılığı son derece küçüktür. Virüsün birden fazla ilaca karşı direnci olan formları zaman içerisinde evrimleşecek olsa da, birden fazla ilacın aynı anda kullanıldığı tedaviler, direnç evrimini yavaşlatmaktadır. 10‍\nHIV'nin biyolojisi hakkında daha fazla bilgi edinmek için virüslerin yaşam döngüleri üzerine hazırladığımız makaleye göz atın. Semptomlar, tedavi ve HIV ile AIDS'ten korunmak ile ilgili daha fazla bilgi edinmek için de, Sağlık ve Tıp bölümündeki HIV ve AIDS ile ilgili kısımları inceleyebilirsiniz.\nVirüslerin evrimi neden bu kadar hızlıdır?\nVirüsler, insanlardan daha hızlı bir şekilde evrimleşirler. Peki neden?\nHIV'de gördüğümüz gibi, bazı virüslerin mutasyon oranları oldukça yüksektir ve bu sayede daha fazla varyasyona sahip olup daha hızlı bir şekilde evrimleşebilirler. Virüslerin hızlı bir şekilde evrimleşmesine katkıda bulunan iki diğer özellikleri; popülasyon büyüklükleri ve hızlı yaşam döngüleridir. 14‍\nPopülasyon ne kadar büyük olursa, ilaç direnci sağlayan ya da bulaşma hızını artıran bir mutasyon gibi, doğal seçilimin üzerinde etkili olabileceği özel bir mutasyonun popülasyon içindeki bir virüste gerçekleşmiş olması olasılığı da daha yüksek olur. Virüsler aynı zamanda oldukça hızlı bir şekilde ürerler. Bu, popülasyonlarının konaklarının popülasyonlarına oranla daha kısa sürelerde evrimleşeceği anlamına gelir. Örneğin bi HIV virüsü yaşam döngüsünü 52‍ saatte tamamlarken, bir insan hücresinin yaşam döngüsü kabaca 20‍ yıl sürmektedir! 15‍\nHızlı evrimleşen virüslere karşı nasıl savaşıyoruz? Bulaşmayı engellemeye çalışmak için adımlar atmak, tedavi için yeni ilaçlar belirlemek ve aşıların geliştirilmesi ile kullanılması, kullanılan önemli stratejiler arasında yer almaktadır.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Fleischmann, W. R. (1996). Viral genetics. S. Baron, Medical microbiology (4. baskı, bölüm 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439/#_A2323_. Swiss Institute of Bioinformatics. Viral genome evolution. Viral Zone. Alıntı yapılan kaynak: http: //viralzone. expasy. org/all_by_species/4136. html. Fleischmann, W. R. (1996). Viral genetics. S. Baron, Medical microbiology (4. baskı, bölüm 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439/#_A2330_. Swiss Institute of Bioinformatics. Influenzavirus A. Viral Zone. Alıntı yapılan kaynak: http: //viralzone. expasy. org/viralzone/all_by_species/6. html. Centers for Disease Control and Prevention. (25 Kasım 2009). Origin of 2009 H1N1 flu (swine flu): Questions and answers. H1N1 flu. Alıntı yapılan kaynak: http: //www. cdc. gov/h1n1flu/information_h1n1_virus_qa. htm. Neumann, G. ve Kawaoka, Y. (2006). Host range restriction and pathogenicity in the context of influenza pandemic. Emerg. Infect. Dis. , 12(6). http: //dx. doi. org/10. 3201/eid1206. 051336. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Emerging viruses. Campbell biology (10. baskı, sayfa 403). San Francisco, CA: Pearson. Sanjuán, R. , Nebot, M. R. , Chirico, N. , Mansky, L. M. ve Belshaw, R. (2010). Viral mutation rates. Journal of Virology, 84(19), 9733-9748. http: //dx. doi. org/10. 1128/JVI. 00694-10. Fleischmann, W. R. (1996). Viral genetics. S. Baron Medical microbiology (4. baskı, bölüm 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439/#_A2324_. HIV: The ultimate evolver. Understanding evolution. Alıntı yapılan kaynak: http: //evolution. berkeley. edu/evolibrary/article/medicine_04. Goodsell, David. (2002). HIV reverse transcriptase. In RCSB PDB Molecule of the month. Alıntı yapılan tarih ve kaynak: 6 Kasım 2016, http: //pdb101. rcsb. org/motm/33. Open Stax College, Biology. (23 Mart 2016). Prevention and treatment of viral infections. Open Stax CNX. Alıntı yapılan kaynak: http: //cnx. org/contents/GFy_h8cu@10. 8: 4Kff AR5W@3/Prevention-and-Treatment-of-Vi. Management of HIV/AIDS. (17 Nisan 2016). Alıntı yapılan tarih ve kaynak: 12 Mayıs 2016, Wikipedia: https: //en. wikipedia. org/wiki/Management_of_HIV/AIDS. Roosien, B. Virus evolution. Alıntı yapılan kaynak: http: //public. wsu. edu/~broosien/Virus Evolution. html. Murray, J. M. , Kelleher, A. D. ve Cooper, D. A. (2011). Timing of the components of the HIV life cycle in productively infected CD4+ T cells in a population of HIV-infected individuals. Journal of Virology, 85(20), 10798-10805. http: //dx. doi. org/10. 1128/JVI. 05095-11. Ek referanslar: 1918 pandemic and avian flu. (2008, January 26). CH 105 - Chemistry and society. http: //employees. csbsju. edu/hjakubowski/classes/Chem%20and%20Society/Influenza/1918%20Pandemic. htm. Barclay, E. (2011). Why does a virus jump from one species to another? Shots: Health news from NPR. Alıntı yapılan kaynak: http: //www. npr. org/sections/health-shots/2011/09/26/140810584/why-does-a-virus-jump-from-one-species-to-another. Baylor College of Medicine. (2016). Influenza virus (flu). Emerging infections and biodefense. Alıntı yapılan kaynak: https: //www. bcm. edu/departments/molecular-virology-and-microbiology/emerging-infections-and-biodefense/influenza-virus-flu. Centers for Disease Control and Prevention. (19 Ağustos 2014). How the flu virus can change: \"Drift\" and \"shift. \" Influenza viruses. Alıntı yapılan kaynak: http: //www. cdc. gov/flu/about/viruses/change. htm. Centers for Disease Control and Prevention. (25 Kasım 2009). Origin of 2009 H1N1 flu (swine flu): Questions and answers. H1N1 flu. Alıntı yapılan kaynak: http: //www. cdc. gov/h1n1flu/information_h1n1_virus_qa. htm. Choi, K. H. (2012). Viral polymerases. Adv. Exp. Med. Biol. , 726, 267-304. http: //dx. doi. org/10. 1007/978-1-4614-0980-9_12. Condit, R. C. (2007). Mutation. D. M. Knipe ve P. M. Howley, Fields' virology (5. baskı, cilt 1, sayfa: 45-46). Philadelphia, PA: Lippincott Williams & Wilkins. Duffy, S. , Shackelton, L. A. ve Holmes, E. C. (2008). Rates of evolutionary change in viruses: Patterns and determinants. Nature Reviews Genetics, 9, 267-276. http: //dx. doi. org/10. 1038/nrg2323. Fleischmann, W. R. (1996). Viral genetics. S. Baron (Ed. ), Medical microbiology (4. baskı, bölüm. 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439. Flu. gov. How the flu virus changes. About the flu. Alıntı yapılan kaynak: http: //www. flu. gov/about_the_flu/virus_changes/. Goodsell, David. (2002). HIV reverse transcriptase. In RCSB PDB Molecule of the month. Alıntı yapılan tarih ve kaynak: 6 Kasım 2016, http: //pdb101. rcsb. org/motm/33. HIV: The ultimate evolver. Understanding evolution. Alıntı yapılan kaynak: http: //evolution. berkeley. edu/evolibrary/article/medicine_04. Humphries, J. (12 Mayıs 2014). The jelly roll of life. Small things considered. Alıntı yapılan kaynak: http: //schaechter. asmblog. org/schaechter/2014/05/the-jelly-roll-of-life. html. Influenza virus types, subtypes, and strains. (2006). PA pandemic influenza preparedness planning summit 2006. Alıntı yapılan kaynak: http: //www. clintoncountypa. com/Pandemic%20Information/Influenzavirustypes. pdf. Jhung, M. A. ve Nelson, D. I. (2015). Outbreaks of avian influenza A (H5N2), (H5N8), and (H5N1) among birds — United States, December 2014–January 2015. Morbidity and Mortality Weekly Report, 64(4), 111. Alıntı yapılan kaynak: http: //www. cdc. gov/mmwr/preview/mmwrhtml/mm6404a9. htm? s_cid=mm6404a9_w. Management of HIV/AIDS. (17 Nisan 2016). Alıntı yapılan tarih ve kaynak: 12 Mayıs 2016, Wikipedia: https: //en. wikipedia. org/wiki/Management_of_HIV/AIDS. Neumann, G. ve Kawaoka, Y. (2006). Host range restriction and pathogenicity in the context of influenza pandemic. Emerg. Infect. Dis. , 12(6). http: //dx. doi. org/10. 3201/eid1206. 051336. Open Stax College, Biology. (23 Mart 2016). Prevention and treatment of viral infections. Open Stax CNX. Alıntı yapılan kaynak: http: //cnx. org/contents/GFy_h8cu@10. 8: 4Kff AR5W@3/Prevention-and-Treatment-of-Vi. Paoli, J. (6 Ekim 2013). HIV resistant mutation. Viruses 101: What's multiplying in you? Alıntı yapılan kaynak: http: //www. nature. com/scitable/blog/viruses101/hiv_resistant_mutation. Perelson, Alan. (2002). Modeling viral and immune system dynamics. Nature Reviews Immunology, 2, 28-36. http: //dx. doi. org/10. 1038/nri700. Alıntı yapılan kaynak: https: //pdfs. semanticscholar. org/3d87/d57cad970967f56b81e7123bfeac84fd84e8. pdf. Racaniello, V. (2009, June 29). Reassortment of the influenza virus genome. Virology blog. Alıntı yapılan kaynak: http: //www. virology. ws/2009/06/29/reassortment-of-the-influenza-virus-genome/. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The flu is caused by influenza viruses. Biology (10. baskı, sayfa 534). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Emerging viruses. Campbell biology (10. baskı, sayfa 402-404). San Francisco, CA: Pearson. Roosien, B. Virus evolution. Alıntı yapılan kaynak: http: //public. wsu. edu/~broosien/Virus Evolution. html. Smith, G. D. , Vijaykrishna, D. , Bahl, J. , Lycett, S. J. , Worobey, M. , Pybus, O. G. , Ma, S. K. , Cheung, C. L. , Raghwani, J. , Bhatt, S. , Malik Peiris, J. S. , Guan, Y. ve Rambaut, A. (2009). Origins and evolutionary genomics of the 2009 swine-origin H1N1 influenza A epidemic. Nature, 459, 1122-1125. http: //dx. doi. org/10. 1038/nature08182. Swiss Institute of Bioinformatics. Influenzavirus A. Viral Zone. Alıntı yapılan kaynak: http: //viralzone. expasy. org/viralzone/all_by_species/6. html. Swiss Institute of Bioinformatics. Viral genome evolution. Viral Zone. Alıntı yapılan kaynak: http: //viralzone. expasy. org/all_by_species/4136. html. The College of Physicians of Philadelphia. (2016). Viruses and evolution. Vaccine science. Alıntı yapılan kaynak: http: //www. historyofvaccines. org/content/articles/viruses-and-evolution."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:untitled-932/a/overview-of-metabolism",
        "title": "Metabolizma",
        "contents": "Giriş\nŞu anda vücudunuzda neler oluyor? İlk cevabınız aç olduğunuz, yaptığınız bir koşudan dolayı kaslarınızın ağrıdığı veya yorulduğunuz olabilir. Fakat daha derine inelim, bilinç katmanınızı geçip, hücrelerinizde neler olup bittiğine bir göz atalım.\nVücudunuzdaki bir hücrenin içini gözetleyebilseydiniz, burada ne kadar çok faaliyet olduğunu ve hücrenin, sessiz bir odadan çok kalabalık bir halk pazarına benzediğini fark ederdiniz. Enerji, siz uyurken veya uyanıkken, koşarken veya televizyon izlerken hücrelerinize aktarılır ve moleküllerin, sizi hayatta tutan ve işlevsel kılan kimyasal tepkimeler geçirmesiyle biçim değiştirir.\nMetabolizmaya genel bir bakış\nHücreler sürekli olarak kendilerini ve bütün vücudunuzu sağlıklı ve canlı tutmak için gereken binlerce kimyasal tepkime gerçekleştirirler. Bu kimyasal tepkimeler birbirlerine çoğu zaman zincirler veya patikalar hâlinde bağlanırlar. Bir hücrenin içinde gerçekleşen bütün kimyasal tepkimeler ortak olarak o hücrenin metabolizması olarak adlandırılır.\nMetabolizmanın ne kadar karmaşık olduğunu anlamak için, gelin aşağıdaki şemaya bir göz atalım. Bana göre bu çizgilerin karışıklığı, oldukça büyük bir metro sisteminin haritasına ya da havalı bir devre şemasına benziyor. Aslında bu, insan vücudunu oluşturan ökaryot hücrelerdeki iç metabolik patikaların bir şeması. Her çizgi bir tepkime, her çember ise bir tepken veya ürünü temsil eder.\nGörsel hakları: \"Metabolizma şeması, \" Zlir'a (genel kullanıma açık).\nHücrenin metabolik ağında, bazı kimyasal tepkimeler enerji açığa çıkarır ve spontane olarak gerçekleşebilirler (enerji girişi olmadan). Ancak bazı kimyasal tepkimelerin gerçekleşebilmesi için fazladan enerjiye ihtiyaç duyulur. Tıpkı vücudunuzun kullandıklarını yerine koymak için sürekli yemek yemeniz gerektiği gibi, hücreler de enerji gerektiren kimyasal tepkimelerine enerji sağlamak için sürekli bir enerji girişine ihtiyaç duyarlar. Aslında yediğiniz besinler, hücreleriniz tarafından kullanılan enerjinin kaynağıdır!\nMetabolizma kavramını somutlaştırmak için, dünyadaki yaşam için çok önemli olan, şeker elde edilmesini ve şekerin parçalanmasını sağlayan iki metabolik sürece göz atalım.\nGlikozun parçalanması: Hücresel Solunum\nEnerji açığa çıkaran metabolik patikaya (yolak olarak adlandırılır) bir örnek olarak, hücrelerinizden birinin bir şeker molekülünü (örneğin yediğiniz şekerlemeden gelen molekül) nasıl parçaladığına bakalım.\nVücudunuzdaki çoğu hücre dahil olmak üzere birçok hücre, hücresel solunum olarak tanımlanan bir süreç sonucunda glikozdan (C6H12O6‍ ) enerji elde eder. Bu süreç boyunca bir glikoz molekülü, küçük adımlarla, kademeli olarak parçalanır. Ancak sürecin şu şekilde genel bir tepkimesi vardır:\nC6H12O6‍ + 6O2‍ →‍ 6CO2‍ + 6H2O‍ + enerji‍\nGlikozun parçalanması, hücre tarafından adenozin trifosfat veya ATP şeklinde alınan enerjinin açığa çıkarılmasını sağlar. ATP hücrelere, kısa yoldan enerji depolamanın uygun bir yolunu veren küçük bir moleküldür.\nOluşturulan ATP diğer tepkimeler tarafından enerji kaynağı olarak kullanılabilir. Tıpkı her seferinde takas yapmak yerine daha kolay olduğu için para kullanmamız gibi, hücre de enerjinin aktarımında standart bir yöntem benimsemek adına ATP kullanır. Bu sebeple ATP bazen hücrenin \"enerji para birimi\" olarak adlandırılır.\nGlikoz üretimi: Fotosentez\nEnerji gerektiren metabolik patikalara örnek olarak, verdiğimiz son örneği bu defa tersten inceleyelim ve bir şeker molekülünün nasıl oluştuğunu görelim.\nGlikoz gibi şekerler fotosentez adı verilen süreçte bitkiler tarafından sentezlenir. Fotosentezde, bitkiler güneş ışığının enerjisini, karbondioksit gazını şeker moleküllerine dönüştürmek için kullanır. Fotosentez birçok küçük adımdan meydana gelir, fakat genel tepkimesi hücresel solunumun ters çevrilmiş hâlidir:\n6CO2‍ + 6H2O‍ + enerji‍ →‍ C6H12O6‍ + 6O2‍\nBiz insanlar gibi bitkiler de kendi hücresel süreçlerini gerçekleştirmek için enerjiye ihtiyaç duyarlar. Bu yüzden şekerlerin bazıları bitkiler tarafından kullanılır. Aşağıdaki sincap örneğinde olduğu gibi, bitkiler aynı zamanda kendilerini yiyen hayvanlar için de bir besin kaynağı oluşturur. Her iki durumda da, glikoz hücresel solunumla parçalanacaktır ve ATP üretimiyle hücrelerin çalışmaya devam etmesi sağlanacaktır.\nGörsel hakları: Open Stax Biology. \"Meşe Palamudu\" Noel Reynolds'ın çalışmasının uyarlaması; “Sincap\" Dawn Huczek'in çalışmasının uyarlamasıdır.\nAnabolik ve Katabolik Patikalar (Yolaklar)\nGlikoz molekülünün yapım ve yıkım süreçleri, metabolik süreçlere verilebilecek örnekler arasındadır. Metabolik patika (yolak), birbirini besleyen, bağlı kimyasal tepkimelerden oluşan bir sericir. Parika, bir veya daha fazla başlangıç molekülünü alır ve aracılar yoluyla bunları ürüne dönüştürür.\nMetabolik patikalar etkilerine göre kabaca iki kategoriye ayrılabilir. Küçük moleküllerden şeker üretimi yapan fotosentez, bir \"yapım\" veya anabolizma patikasıdır. Buna karşın, hücresel solunum şekeri daha küçük moleküllere ayırır ve bir \"yıkım\" ya da katabolizma patikası olarak adlandırılır.\nAnabolik parika, basit moleküllerden karmaşık moleküller inşa eder ve enerji girişi gerektirir. Karbondioksitten glikoz elde etmek, amino asitlerden protein sentezlemek veya nükleik asit yapı taşlarından (nükleotid) DNA zincirleri sentezlemek bazı örneklerdendir. Bu biyosentez süreçleri hücre yaşamı için son derece önemlidir ve sürekli bir biçimde gerçekleşir. Bu süreçler boyunca ATP ve diğer kısa süreli enerji depolama molekülleri tarafından taşınan enerji kullanılır.\nKatabolik patika, karmaşık moleküllerin basit moleküllere dönüştürülmesi sürecidir ve enerji açığa çıkarır. Glikoz ve yağ gibi, karmaşık molekül bağlarında depolanan enerji katabolik patikalarda açığa çıkar. Daha sonra, hücrenin yaptığı işleri desteklemek için çeşitli biçimlerde kullanılır (örneğin ATP sentezi yoluyla).\nAnabolik ve katabolik için ipucu ister misiniz? Katabolik patikayı şöyle hatırlayabilirsiniz: Hücre, kendi moleküllerini parçalıyor yani Kendisini kullanıyor.\nSon ama önemli bir not: Metabolik patikalardaki kimyasal tepkimeler otomatik olarak ve rehber olmadan gerçekleşmez. Bunun yerine, bir patikadaki her tepkime enzim adı verilen proteinler tarafından desteklenir yani katalizlenir. Enzimler ve biyokimyasal tepkimeleri nasıl kontrol ettiklerini enzimler konusunda öğrenebilirsiniz.\nAçıklama ve Kaynaklar Açıklama: Bu makalenin uyarlandığı kaynak: “Energy and metabolism, ” Open Stax Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 28/Biology. Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Berg, J. M. , Tymoczko, J. L. ve Stryer, L. (2002). Metabolism is composed of many coupled, interconnecting reactions. In Biochemistry (5. baskı, bölüm 14, 1). New York, NY: W. H. Freeman. Alıntı yapılan kaynak: https: //www. ncbi. nlm. nih. gov/books/NBK22439/. Carter, P. (n. d. ). Catabolic and anabolic reactions. Microbial metabolism. Alıntı yapılan adres: http: //classes. midlandstech. edu/carterp/courses/bio225/chap05/lecture1. htm. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). An introduction to metabolism. Campbell biology (10. baskı, sayfa 141-161). San Francisco, CA: Pearson."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:untitled-932/a/hs-enzymes-review",
        "title": "Enzimler Tekrar",
        "contents": "Anahtar Terimler\nTerim Anlam Katalizör Değiştirilmeden kimyasal tepkimeyi hızlandıran bir madde Enzim Biyolojik katalizör (genellikle protein)Substrat Bir enzimin üzerinde çalıştığı tepkimeye giren madde Aktif Bölge Substratın bağlandığı enzimin parçası\nEnzim Yapısı ve Fonksiyonu\nEnzimler katalizördür. Enzimler genellikle proteindirler ancak bazı RNA molekülleri de enzim gibi davranabilirler.\nEnzimler, bir tepkimenin aktivasyon enerjisini düşürür - bu, bir tepkimenin gerçekleşmesi için gerekli olan enerji miktarıdır. Bunu bir substrata bağlanarak ve onu tepkimenin daha verimli gerçekleşmesine izin verecek şekilde tutarak yaparlar.\nGörselin uyarlandığı kaynak: Open Stax, CC BY 3. 0.\nEnzimin substratın bağlandığı bölgesine aktif bölge adı verilir. Burada enzim şekil değiştirir, substrata sıkıca oturur ve bir enzim/substrat kompleksi oluşturur.\nEnzim Aktivitesini Etkileyen Faktörler\nEnzim aktivitesi sıcaklık, p H ve konsantrasyon gibi çeşitli faktörlerden etkilenebilir.\nEnzimler, belirli sıcaklık ve p H aralıklarında en iyi şekilde çalışırlar ve optimal olmayan koşullar, bir enzimin bir substrata bağlanma yeteneğini kaybetmesine neden olabilir.\nSıcaklık: Sıcaklığın yükselmesi genellikle tepkimeyi hızlandırırken, sıcaklığın düşmesi de tepkimeyi yavaşlatır. Bununla birlikte, aşırı yüksek sıcaklıklar bir enzimin şeklini kaybetmesine (denatüre olmasına) ve çalışmaya devam edememesine sebp olabilir. p H: Her enzimin bir optimum p H aralığı vardır. p H'ın bu aralığın dışında değiştirilmesi enzim aktivitesini yavaşlatacaktır. Aşırı p H değerleri, enzimlerin denatüre olmasına neden olabilir. Enzim konsantrasyonu: Bağlanacak substrat olduğu sürece enzim konsantrasyonunun arttırılması tepkimeyi hızlandıracaktır. Substratın tamamı bağlandıktan sonra, ek enzimlerin bağlanacağı hiçbir şey olmayacağından tepkimenin hızı daha fazla artmaz. Substrat konsantrasyonu: Substrat konsantrasyonunun arttırılması, tepkime hızını da belirli bir noktaya kadar artırır. Tüm enzimler bağlandıktan sonra, mevcut enzimler doymuş olacağından ve maksimum hızlarında çalışacağından, herhangi bir substrat artışının tepkimenin hızı üzerinde hiçbir etkisi olmayacaktır.\nSık rastlanan hatalar ve kavram yanılgıları\nEnzimler \"spesifik\"tir. Her enzim türü tipik olarak yalnızca bir veya birkaç substratla tepkimeye girer. Bazı enzimler diğerlerinden daha spesifiktir ve yalnızca belirli bir substratı kabul eder. Diğer enzimler, enzimin hedeflediği bağ türünü veya kimyasal grubu içerdikleri sürece bir dizi molekül üzerinde hareket edebilir.\nGörselin uyarlandığı kaynak: \"Enzymes: Figure 2, \" Open Stax College, Biology, CC BY 3. 0.\nEnzimler tekrar kullanılabilir. Enzimler tepkimeye giren maddeler değildir ve tepkime sırasında kullanılmazlar. Bir enzim bir substrata bağlandığında ve tepkimeyi katalize ettiğinde, enzim değişmeden serbest bırakılır ve başka bir tepkime için kullanılabilir. Bu, her tepkime için enzim ve substrat molekülleri arasında 1: 1'lik bir oran olması gerekmediği anlamına gelir."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:untitled-932/a/hs-photosynthesis-review",
        "title": "Fotosentez Tekrar",
        "contents": "Önemli terimler\nTerim AnlamıFotosentez Bitkiler, algler ve bazı bakterilerin ışık enerjisini şeker formunda kimyasal enerjiye dönüştürdüğü süreçFotoototrof Işık enerjisi kullanarak kendi besinini üreten bir organizma (bitkiler gibi)ATPAdenozin trifosfat, canlılarda birincil enerji taşıyıcısıKloroplast Fotosentezin gerçekleştiği bitki hücre yapısıTilakoidler Işığı soğurmaya yardımcı olan bir kloroplast içindeki disk benzeri yapılar Grana Bir kloroplastta tilakoid yığınlarıKlorofil Işık enerjisini emen tilakoidde bulunan bir pigment Stroma Granayı çevreleyen sıvı dolu boşluk\nFotosentez Tepkimesi\nFotoototroflar, fotosentez sırasında glikoz ve oksijen oluşturmak için karbondioksit ve su ile birlikte güneşten gelen enerjiyi kullanırlar.\nFotosentezin genel denklemi:\nFotosentezin evreleri\nFotosentezin iki ana evresi vardır: ışığa bağımlı tepkimeler ve Calvin döngüsü.\nEvre Konum Aksiyonlar Güneş ışığı gerektirir mi? Işığa bağımlı tepkimeler Tilakoid zar Işık enerjisi kloroplastlar tarafından yakalanır ve ATP olarak depolanır Evet Calvin döngüsüStroma ATP, bitkinin büyümek ve yaşamak için kullanacağı şekerleri oluşturmak için kullanılır Hayır\nGörselin uyarlandığı kaynak: \"Overview of photosynthesis: Figure 6, \" Open Stax College, Biology CC BY 3, 0.\nSık rastlanan hatalar ve kavram yanılgıları\nFotosentez ve hücresel solunum neredeyse zıt süreçlerdir. Denklemlerine bakıldığında, yalnızca soğrulan veya salınan enerji biçiminde farklılık gösterirler. Bununla birlikte, her biri kendi özel adım dizisinde yer aldığından, bunlar basitçe birbirlerinin tersine çevrilmesi değildirler.\nBitkiler yeşildir çünkü klorofil yeşil ışığı yansıtır. Birçok insan klorofilin yeşil olduğunu düşünür çünkü yeşil ışığı soğurmak ve kullanmak ister. Ancak bu doğru değildir. Gördüğümüz renk aslında yansıyan ışığın rengidir. Bu nedenle klorofil, kırmızı ve mavi ışığı soğururken yeşil ışığı yansıtır."
    },
    {
        "url": "https://tr.khanacademy.org/science/biology/x324d1dcc:metabolism/x324d1dcc:untitled-932/a/cell-cell-junctions",
        "title": "Hücreler Arası Bağlantılar",
        "contents": "Giriş\nEğer bir bina inşa ediyor olsaydınız odaları birleştirmek için ne tür bağlantılar kullanmak isterdiniz? İnsanların geçiş yapabilmesi için odalar arasına kapı koymayı tercih edebilirsiniz veya iki bitişik duvarın birbirini sağlam bir şekilde tutmasını isterseniz de güçlü vidalar kullanabilirsiniz. Bazı durumlarda da, örneğin duvarlar arasından su sızmasını önlemek için, duvarların arasında boşluk kalmadığından emin olmanız gerekebilir.\nAynı şekilde hücreler de bir doku oluşturmak üzere bir araya gelip yan yana dizildiklerinde aynı sorular ile karşı karşı kalıyorlar. Aralarına, onları doğrudan komşularına bağlayan kapılar mı koymalılar? Sağlam bir tabaka oluşturabilmek adına komşularıyla sıkı bağlantılar mı kurmalılar? Veya belki de dokular arasından suyun sızlamasını önlemek için bağlantı noktalarını arada boşluk kalmayacak şekilde mi oluşturmaları gerekiyor? Bahsettiğimiz tüm bu işlevleri gören çeşitli birleşme yerleri, farklı tür hücrelerin yapısında görülebilir ve bu makalede sırayla her birini detaylıca inceleyeceğiz.\nPlazmodezmler\nHücre duvarıyla kaplanmış olan bitki hücreleri, hayvan hücrelerinde olduğu gibi birbirleriyle hücre zarı üzeriden bağlantı kuramazlar. Fakat plasmodezmler adı verilen özelleşmiş birleşme yerleri vardır. Plazmodezmin bulunduğu birleşme yerinde hücre duvarına bir delik açılmıştır. Bu delik, iki hücre arasında doğrudan sitmoplazmik değişim ve geçiş yapılmasını sağlar.\nGörsel hakları: Open Stax Biology.\nPlazmadezmler, iki hücrenin hücre zarıyla devamlılık gösteren hücre zarı ile kaplıdır. Her plazmodezmin içinden geçen incecik bir parça sitoplazma bulunmaktadır. Bu sitoplazma kendinden de ince olan endplazmik retikulum ipliği barındırmaktadır. (Görselde gösterilmemiştir. )\nBelirli bir boyut sınırının altında kalan moleküller, pasif difüzyon sayesinde plazmodezmal kanal boyunca özgürce hareket edebilirler. Boyut sınırı bitkiler arasında, hatta bir bitkinin farklı hücreleri arasında bile farklılık gösterebilir. Hala tam olarak anlaşılamayan bir mekanizma olsa da, plazmodezmler, protein gibi büyük moleküllerin geçebilmesini sağlamak amacıyla seçici olarak genişleyebilmektedirler.\nAra bağlantılar\nGerçekleştirdikleri görev bakımından, hayvan hücrelerinde bulunan ara bağlantılar, bitkilerdeki plazmodezmler ile ciddi bir benzerlik gösterirler: her ikisi de komşu hücreler arasında iyonların, suyun ve çeşitli maddelerin geçişini sağlayan kanallardır3‍ . Fakat ara bağlantılar ve plazmodezmler, yapısal olarak birbirinden çok farklıdırlar.\nOmurgalı canlılarda ara bağlantılar, koneksin adı verilen hücre zarı proteinlerinin 6'lı bir set halinde birleşip simit biçiminde bir yapı olan konekson oluşturduklarında meydana gelir. Bitişik hayvan hücrelerindeki koneksonların gözenekleri ya da simidin ortasında bulunan boşluklar hizalandığında, hücreler arasında bir kanal oluşur. Omurgasızlar da, ara bağlantıları benzer bir şekilde oluşturmaktadır ancak bunu yaparken ineksin adı verilen farklı bir protein kullanırlar4‍ .\nGörsel hakları: Open Stax Biology. Mariana Ruiz Villareal'in çalışmasının uyarlamasıdır.\nAra bağlantılar, özellikle kalp kası için büyük önem taşır: kalbin kasılması için gerekli olan elektrik sinyali, iyonların ara bağlantılardan geçmesiyle kalp kası hücreleri arasında hızlıca yayılır ve bu da, hücrelerin aynı anda kasılmasını sağlar.\nSıkı Bağlantılar\nHücreler arasındaki tüm bağlantılar, sitoplazmik bağlar oluşturmazlar. Örneğin, sıkı bağlanrtılar, iki bitişik hayvan hücresi arasında sitoplazmik bağlar oluşturmak yerine su geçirmeyen bir bölge oluştururlar.\nSıkı bağlantıların olduğu bölgelerde, hücreler birbirine klaudin adı verilen özel sıkı bağlantı proteinleri ile tutturulmuştur. Her bir klaudin karşı hücre zarında bulunan eş klaudin grubuyla etkileşim içindedir. Klaudin grupları iplikçikler olarak dizilmişlerdir. Bu dizilim sayesinde kendi içlerinde bir dallanma şebekesi kurmuşlardır, ne kadar çok iplikçik bulunuyorsa hücreler arası boşluk kalmaması ihtimalı de o kadar artmaktadır5‍ .\nSıkı bağlantıların amacı hücrelerin arasından sıvı sızmasını önlemektir. Bunu, bir organı kaplayan hücre tabakasınının sıvı geçirmez bir bariyer gibi davranmasını sağlayarak gerçekleştirirler. Örneğin, idrar kesenizi kaplayan hücreler sıvı geçirmez bir bariyer etkisi yaratarak idrarın hücre dışı ortama sızmasını engellerler.\nDezmozomlar (Yapıştırıcı Bölgeler)\nHayvan hücreleri, dezmozom adı verilen yapıştırıcı birleşme yerleri de içerebilir. Bu yapıştırıcı birleşme yerleri bitişik iki epitel hücre arasında kaynaşma noktası görevi görür. Her dezmozom, yapısında birer protein kompleksi barındırır. Bu kompleksteki çeşitli proteinlerin bazıları hücre zarı boyunca uzanırken bazıları da hücredeki birleşme yerlerini sağlama almakla görevlidir.\nKaderinler, özelleşmiş adezyon proteinleridir. Bu proteinler her iki hücrenin de hücre zarının üzerinde bulunur ve zarlar arasındaki boşlukta birbirleriyle etkileşime geçerler. Bu sayede hücre zarlarını bir arada tutarlar. Kaderinler, hücre içinde sitoplazmik plak (sağdaki görselde kırmızı ile belirtilmiştir) adı verilen bir yapıya bağlanırlar. Sitoplazmik plak ise hücre içinde ara filamentlere bağlanarak birleşme yerlerinin sabitlenmesine yardımcı olur.\nDezmozomlar bitişik hücreleri birbirine sabitlerler. Bu sabitleme işlemini gerçekleştirerek organlardaki hücrelerin ve esneyen dokuların, örneğin deri ve kalp kası gibi, birbirlerine bağlı kalmasını sağlarlar.\nAçıklama ve Kaynaklar Açıklama: Bu makalenin uyarlandığı kaynak: “Connections between cells and cellular activities, ” Open Stax College, Biology (CC BY 3, 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85: 21/Biology. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Hannahs, G. Plasmodesmata. Biophysical processes in plants. Alıntı yapılan adres: http: //biology. kenyon. edu/edwards/project/greg/pd. htm. Plasmodesma. (4 Nisan 2015). 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Plasmodesma. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell biology (10. baskı, sayfa 120). San Francisco, CA: Pearson. Innexin. (4 Ağustos 2015). 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Innexin. Tight junction. (8 Nisan 2015). 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Tight_junction. Ek referanslar: Cell membranes problem set. (2004). The biology project. Alıntı yapılan adres: http: //www. biology. arizona. edu/cell_bio/problem_sets/membranes/13t. html. Garrod, D. ve Chidgey, M. (2008). Desmosome structure, composition, and function. Biochimica et Biophysica Acta (BBA) - Biomembranes, 1774(3), 572-587. http: //dx. doi. org/10, 1016/j. bbamem. 2007, 07. 014. Innexin. (4 Ağustos 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Innexin. Intercalated disc. (8 Temmuz 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Intercalated_disc. Plasmodesma. (4 Nisan 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Plasmodesma. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Cell structure. Biology (10. baskı, sayfa 59-87). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A tour of the cell. Campbell biology (10. baskı, sayfa 92-123). San Francisco, CA: Pearson. Tight junction. (8 Nisan 2015) 11 Ağustos 2015 tarihinde Wikipedia'dan indirilmiştir: https: //en. wikipedia. org/wiki/Tight_junction."
    },
    {
        "url": "https://tr.khanacademy.org/science/biology/developmental-biology/signaling-and-transcription-factors-in-development/a/frog-development-examples",
        "title": "Kurbağa Gelişimi Örnekleri",
        "contents": "Önemli noktalar\nAfrika pençeli kurbağası Xenopus laevis, birçok gelişimsel biyolog tarafından çalışılmış popüler bir model organizmadır. Xenopus kurbağasına ait bir yumurta hücresinin desenleri, m RNA‍ ve proteinleri, hücrenin iki yarısında eşit olmayan bir şekilde dağıtılarak anne kurbağa tarafından önceden oluşturulur. Vücut eksenleri sperm yumurtaya girdiğinde , dorsal-ventral —sırt-karın— ekseni ve gri hilal adı verilen bir bölgeyi oluşturarak, şekillenmeye başlar Gri hilal, diğer dokularla gelişmeyi yönetmek için \"konuşan\" Spemann'ın Organizatörü adlı bir sinyal merkezine dönüşür. Ekstra bir organizatörün bir semender embriyosuna transplantasyonu karında birleşik iki semender oluşumuyla sonuçlanır ! Spermann'ın organizatörü tarafından sinyalizasyon, bir dokunun diğer bir dokunun gelişimini değiştirmek için sinyal gönderdiği bir süreç olan indüksiyon un klasik bir örneğidir.\nGiriş\nDaha küçükken, hiç akvaryumda kurbağa yetiştirdiniz mi ? Benim kurbağa yavrularının yumurtadan çıkışına ve yetişkinlere başkalaşımlarına dair, aynı anda hem iğrenç hem de tamamen büyüleyici olduğunu düşündüğüm bir süreç, canlı anılarım vardır.\nAslında, birçok gelişimsel biyoloji hakkındaki reaksiyon karışımları hakkında hala böyle hissediyorum - kurbağalar dahil olsa da olmasa da! Gelişimde, çoğu deney diseksiyonu, enjeksiyonu, analizi, ya da başka şekillerde gelişen küçücük doku parçalarını manipülasyonunu ve bazen oldukça garip sonuçları içerir.\nYine de, bu deneyler canlı şeylerin gelişimini programlayan intrinsik gen ağlarını keşfetmemizin tek yolu. Birbirini takip eden, sıklıkla kendi kendini organize eden olaylarla, bu ağlar koordine olur ve kompleks organizmanın tek bir hücreden gelişimini sağlarlar. Daha pratik bir bakış açısıyla, gelişim sıklıkla hastalıkla yakın ilişkilidir - örneğin, insan kanser hücreleri birçok erken gelişim genini aktive eder. 1‍\nGelişime giriş makalesinde de bahsedildiği gibi, herhangi bir organizmanın embriyonik gelişimi, hücre bölünmesi, eksenlerin oluşması (baş-kuyruk ekseni gibi), doku ve organ oluşumu ve hücre farklılaşması gibi süreçleri içerir. Bu makalede, bu süreçlerin örneklerini, belki çocukken bir kapta beslediğiniz kurbağalar gibi olmasa da, kurbağalar üzerinde inceleyeceğiz.\nXenopus: Arkadaşımız Afrika pençeli kurbağası\nGelişim sürecini biraz daha somut hale getirmek için, bir örnek üzerinden ilerleyelim: Arkadaşımız kurbağa. Daha da net olmak gerekirse, gelişimsel biyologların favorilerinden biri olan bir kurbağayı kullanalım: Xenopus laevis ya da Afrika pençeli kurbağası. Bu garip görünen isim ZEN-o-pus LAY-vis şeklinde okunmaktadır.\nGörsel hakları: Xenopus laevis, Brian Gratwicke, CC BY 2, 0\nXenopus, bir kurbağa için göreceli olarak tipik bir yaşam döngüsüne sahiptir. Dişi bir kurbağa suya yumurtalarını bırakır, bu yumurtalar erkek bir kurbağanın spermleri tarafından bu döllenir. Oluşan zigot bağımsız bir iribaş olmak için embriyonik gelişimden geçer ve bu iribaş yetişkin kurbağaya başkalaşır - örneğin, programlı hücre ölümü ya da apoptoz aracılığı ile kuyruğunu kaybeder.\nGörsel hakları: Şemada, Xenbase2‍ 'in benzer şemasından yararlanılmıştır.\nXenopus embriyoları anne kurbağanın vücudunun dışında geliştiği için gelişimleri bir memelinkinden daha kolay izlenebilir. 2‍ Aslında, öğretmenlerimden birinin bana dişi bir Xenopus kurbağasını \"diş macunu tüpü\" gibi sıkıp deneyler için yumurtaları çıkarabileceğimi söylediğini hatırlıyorum! Yumurtalar erkek bir Xenopus'a ait spermlerle yapay olarak döllenebilir ve bilim insanları gelişimlerini bir kapta inceleyebilirler.\nHadi Xenopus embriyo gelişiminin seçilmiş bazı kısımlarını inceleyerek gelişimin bazı basit süreçlerinin nasıl gerçekleştiğini işleyelim.\nHücre Bölünmesi ve Eksen Oluşumu\nKurbağalarda yumurta hücresi normal bir kurbağa hücresinden çok daha büyüktür ve döllenmeden önce anne kurbağanın yumurtaya depoladığı çeşitli moleküllerin eşit olmayan dağılımına sahiptir. 3, 4‍ Bu asimetri yumurtada gözle görülebilir: hayvan kutbu adı verilen koyu renkli bir tepesi ve vejetal kutup adı verilen daha açık renkli, yumurta sarısı kıvamında bir alt kısmı bulunur. Anne kurbağadan gelen birçok m RNA‍ ve protein, hayvan ve vejetal kutuplar arasında eşit olmayan bir şekilde dağıtılmıştır.\nEmbriyonik gelişimi harekete geçiren anahtar ipucu spermin yumurtaya girişidir ve bu, koyu renkli üst kısmın ya da hayvan kutbunun, herhangi bir yerinde gerçekleşebilir. 5‍ Tabii ki, sperm de genomunu verir ve bu sayede gelişimin anahtarı oluşmuş olur! Sperm embriyonun yeni eksenini (doroventral ya da sırt-karın) oluşturmak üzere konumsal bir sinyal olarak da görev alır.\nBu nasıl oluyor? Sperm yumurtaya girdiğinde, yumurta hücresinin kenarlarındaki, kortikal sitoplazma olarak da adlandırılan sitoplazma, spermin giriş bölgesine doğru 30 derece döner. 5‍ Bu dönüş sonucunda altta sitoplazmanın bir kısmı ortaya çıkar ve bazen gri hilal de adı verilen görülebilir daha açık renkli bir bölgeyi oluşturur. 6‍\nGri hilal embriyonun gelecek dorsal ya da sırt kısmına karşılık gelir, spermin giriş kısmı ise ventral ya da karın kısmını belirler.\nGörsel hakları: Şemada, Gilbert5‍ ve Stavely7‍ 'nin benzer şemalarından yararlanılmıştır.\nSitoplazmanın dönüşünün bu ekseni oluşturmadaki asıl görevi nedir? Dorsal ya da sırt kısmın kaderini belirleyen - başlangıçta yumurtanın vitellin alt kısmındaki kortikal sitoplazmada bulunan- moleküller yukarıya, zigotun hayvan kutbuna doğru kayarlar. 8‍ Burada vejetal kutbun yakınındaki sitoplazmadakinden farklı diğer moleküler faktörlerle temas halinde bulunurak dorsal kısmın kaderini belirleyen olayları tetiklerler.\nBu noktada, elimizde hala tek bir büyük zigot var. Peki, bu konuştuğumuz hücreler nereden geliyor? Xenopus embriyosu başlangıçta bir hücre bölünmesi makinesidir. Hücre döngüsünün birçok tekrarı süresince, kortikal rotasyon sırasında kayacak olanlar da dahil anneden gelen eşit dağılmamış protein ve m RNA‍ ları ile zigot çok sayıda daha küçük hücrelere bölünür. Embriyonun farklı bölgelerindeki hücreler farklı m RNA‍ ları ve proteinleri alarak farklı kimlik ve davranışlar gösterebilirler.\nGörsel hakları : Üstteki diyagram Gilbert3‍ daki benzer diyagram; alttaki fotoğraf Figure 3A: The phenotype of Foxi2-depleted (Foxi2 KO7) embryos by Cha et al. 9‍ , CC BY 4. 0'den uyarlanmıştır.\nDokular ve Organların Oluşması\nArkadaşımız bir hücre topundan kurbağaya daha çok benzeyen bir şeye nasıl dönüşüyor? Embriyogenezde oluşan iribaş olukça çok sayıda genin ifadesinin ve bunların protein ürünlerinin farklı gen ifadesi paternleri oluşturmak için etkileşmesiyle oluşur. Kurbağa embriyosu, bir moleküler olayın farklı bir zaman ve yerde bir başka moleküler olay olmak üzere bir kaskadı tetiklediği kendi kendini organize eden muhteşem bir sistemdir. 10‍\nTüm bu olayları anlamak bir ömür sürebilir ve biz bu makalede buna kalkışmayacağız! Aslında, en iyi gelişimsel biyologlar bile bir kurbağanın tam olarak, Technicolor moleküler detaylarıyla, nasıl geliştiğini anlamaktan çok uzaklar. Yine de, embriyodaki spesifik bir alandaki hücrelerin (gri hilalden gelişen kısım) davranışlarını inceleyerek gelişimde kaskad oluşturan olayların klasik bir örneğini görebiliriz.\nVaka Çalışması : Spemann-Mangold Organizatörü\nZigotta gördüğümüz gri hilale ne oluyor? Blastula ve Gastrula adı verilen ve daha sonraki gerçekleşecek iki aşamada bu bölgenin sitoplazmasının nereye gittiğini takip edelim.\nBlastula ortasında boş bir alan bulunan hücrelerden oluşan bir toptur. İçinde, embriyonun dorsal kısmında gri hilal hücreler bir grup halinde bulunurlar. Burası gri hilalin zigotta bulunduğu yere denk gelir.\nGastrula aşamasında, bu hücreler daha ilgi çekici bir şey yaparlar: Embriyonun iç kısmına doğru ilerlemeye başlarlar ve bu da dokunun içeri doğru katlanmasına neden olurlar. Embriyonun içinde hücreler göç ettiği alana blastopor adı verilir ve gri hilal hücreleri bunun dorsal dudağını oluştururlar.\nGörsel hakları: Şemada, Kimball11‍ 'ın benzer şemalarından yararlanılmıştır.\nBu karmaşık hücre göçünün amacı nedir? İlk olarak embriyodaki birçok doku katmanının oluşumunda önemli bir rol oynar. Ancak olay sadece birçok katmanı oluşturmak değildir; olay hücrelerin birbiriyle iletişime geçmesi, hatta bazı durumlarda, birbirinin kaderini değiştirmesidir. Örneğin, biliyoruz ki içeri doğru göçen hücreler üstlerindeki yer alan ve ektoderm ismi verilen bir doku tipine ait hücrelere, nöral-sinir sistemini oluşturması için talimat verirler.\nGörsel hakları: Şemada, Myers12‍ 'ın benzer şemasından yararlanılmıştır.\nHans Speamnn ve Hilde Mangold ilk defa bu etkileşimi 1920'lerde keşfetti ve şu an embriyolojinin en klasik deneylerinden biridir. Spemann ve Mangold açık renkli salamander emriyosundan dorsal blastofor dudağını aldılar ve koyu renkli salamander embriyosunun karnına ya da ventral kısmına nakil ettiler. Bu teknik olarak oldukça zorlu bir işlemdi: Mangold işe yarayan beş embriyo elde edebilmek için yıllarca çalıştı! 13‍\nTransplantasyon bölgesindeki dokunun normal olarak salamanderin karnındaki deriye dönüşmesi gerekirdi. Ama her nasılsa, dorsal blastofor dudak kitlesi nakil edildiğinde, hücreleri içe doğru göç eder ve normal olanın tam karşısında ikinci bir fonksiyonel gastrülasyon sahası oluştururlar. 14‍ Yeni bir nöral plak (omurilik ve beynin öncüsü) bu ikinci gastrülasyon sahasında oluşur. En sonunda ise, orijinal salamanderin karın kısmından ikinci bir salamander oluşmuş olur!\nGörsel hakları: Şemada, Gilbert14‍ ve Kimball15‍ 'in benzer şemalarından yararlanılmıştır.\nBu deneyde tam olarak ne oldu? Nakil edilen dokunun ikinci bir salamandere dönüşmesi için iki temel olasılık olmalıdır :\nNakil edilen doku, nakil edilen küçük grup hücrelerden kendi yapılarını oluşturarak ikinci salamandere tamamen kendi kendine dönüşmüş olabilir. Nakil edilen doku etrafındaki alıcı doku ile \"konuşmuş\" olabilir ve nakil edilen hücrelerle birlikte, alıcı dokuların davranışlarını ikinci bir salamander oluşturacak biçimde organize etmiş olabilir.\nMangold ve Spemann, donör ve alıcı olarak farklı renkteki salamanderlerin kullanılmasıyla, hangi olasılığın doğru olduğunu söyleyebildiler. İkinci salamanderin vücudundaki yapılar, kısmen -açık renkli- donör hücrelerden ancak çoğunlukla alıcı -koyu renkli- hücrelerden oluşmuştur ve bu da, nakil edilen dokunun yakınındaki alıcı hücrelerle \"konuşmuş\" olduğu ve onların davranışlarını değiştirme talimatını verdiği anlamına gelmektedir. 16‍ Bu indüksiyona verilebilecek klasik bir örnektir; bir grup hücre veya doku komşu hücrelerle veya dokularla iletişime geçip onların gelişimlerini değiştirirler.\nBugün, dorsal blastofor dudağındaki hücreler ve ondan köken alanlar Spemann-Mangold organizatörü olarak adlandırılırlar. Organizatörün iki önemli görevi, karın bölgesinden ziyade dorsal (sırt) kısmının belirlenmesi ve etrafındaki ektodermi nöral dokuya dönüştürmektir. Organizatör bunun yanında baş-kuyruk ekseninin ve diğer çıkıntıların gelişimine de rehberlik eder. 14‍\nÖnemli olan, organizatörün yeni semenderin gelişimine doğrudan tek başına rehberlik etmediğidir. Örnek vermek gerekirse, organizatör, semederin beynindeki her nöronun veya gözündeki her fotoreseptörün gelişimini sağlamaz. Bunun yerine, moleküler indüksiyon olaylarından oluşan, domino benzeri, bir zinciri başlatır ve bu da semenderin (ya da bu durumda transplantın) birçok komplike vücut yapısını, ikinci bir semenderin vücudunu oluşturur.\nOrganizatör, kendisine çevreleyen dokuya diffüze olan proteinler salgılayarak çalışır ve onların davranışlarını değiştirir. Örneğin, organizatör tarafından salgılanan proteinlerin bazıları, hücrelere deri hücrelerinin oluşumunu sağlamaları için talimatlar veren diğer salgılanmış proteinlere bağlanır ve onları nötralize eder. \"Deriyi oluştur\" ipuçlarına müdahale ederek, dokunun, o faktörler olmadan olacağı gibi, sinir dokusu olarak gelişimine izin verir.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar Christine Soares, \"Cancer Clues from Embryonic Development, \" Scientific American, son güncelleme: 1 Mayıs 2009, http: //www. scientificamerican. com/article/cancer-clues-from-embryos/. \"Introduction to Xenopus, the Frog Model, \" Xenbase, Alıntı yapılan tarih: 8 Temmuz 2016, http: //www. xenbase. org/anatomy/intro. do. Scott F. Gilbert, \"Early Amphibian Development, \" Developmental Biology, 6. baskı (Sunderland: Sinauer Associates, 2000), http: //www. ncbi. nlm. nih. gov/books/NBK10113/. John W. Kimball, \"Embryonic Development: Getting Started, \" Kimball's Biology Pages, son güncelleme: 18 Nisan 2014, http: //www. biology-pages. info/E/Embryonic Development. html. Scott F. Gilbert, \"Rearrangement of the Egg Cytoplasm, \" Developmental Biology, 6. baskı (Sunderland: Sinauer Associates, 2000), http: //www. ncbi. nlm. nih. gov/books/NBK10004/. Devlin, Ed. \"Early Development of Xenopus. \" Xenopus Development. Alıntı yapılan tarih: 8 Temmuz 2016. http: //people. hsc. edu/faculty-staff/edevlin/edsweb01/courses/Development/labmanual/new_page_11. htm. Brian E. Stavely, \"Vertebrate Development II: Axes and Germ Layers, \" Molecular & Developmental Biology (BIOL3530), Alıntı yapılan tarih: 8 Temmuz 2016, http: //www. mun. ca/biology/desmid/brian/BIOL3530/DEVO_04/devo_04. html. Igor B. Dawid, \"Organizing the Vertebrate Embryo—A Balance of Induction and Competence, \" PLo S Biology 2, no 5 (2004): e127, http: //dx. doi. org/10, 1371/journal. pbio. 0020127. Sang-Wook Cha, Meredith Mc Adams, Jay Kormish, Christopher Wylie, Matthew Kofron, \"Foxi2 Is an Animally Localized Maternal m RNA in Xenopus, and an Activator of the Zygotic Ectoderm Activator Foxi1e, \" PLo S ONE 7, no 7 (2012): 41782, http: //dx. doi. org/10, 1371/journal. pone. 0041782. Edward M. De Robertis, \"Spemann's Organizer and Self-Regulation in Amphibian Embryos, \" Nat. Rev. Mol. Cell. Biol. 7, no 4 (2008): 296, http: //dx. doi. org/10, 1038/nrm1855. John W. Kimball, \"Frog Embryology, \" Kimball's Biology Pages, son güncelleme: 17 Mayıs 2011, http: //www. biology-pages. info/F/Frog Embryology. html. P. Z. Myers, \"Basics: Gastrulation, \" Pharyngula, son güncelleme: 19 Şubat 2007, http: //scienceblogs. com/pharyngula/2007/02/19/basics-gastrulation/. Alex Riley, \"How Your Embryo Knew What to Do: The Forgotten Story of the Woman Who Discovered How Animals Get Their Shape, \" Nautilus, son güncelleme: 26 Kasım 2015, http: //nautil. us/issue/30/identity/how-your-embryo-knew-what-to-do. Scott F. Gilbert, \"Axis Formation in Amphibians: The Phenomenon of the Organizer, \" Developmental Biology, 6. baskı (Sunderland: Sinauer Associates, 2000), http: //www. ncbi. nlm. nih. gov/books/NBK10101/. John W. Kimball, \"Organizing the Embryo: The Central Nervous System, \" Kimball's Biology Pages, son güncelleme: 9 Kasım 2014, http: //www. biology-pages. info/S/Spemann. html. Barbara Marte, \"Milestone 1 (1924): Organizing Principles, \" Nature Milestones: Milestones in Development, son güncelleme: 1 Temmuz 2004, http: //dx. doi. org/10, 1038/nrn1449. Referanslar Cha, Sang-Wook, Meredith Mc Adams, Jay Kormish, Christopher Wylie, Matthew Kofron. \"Foxi2 Is an Animally Localized Maternal m RNA in Xenopus, and an Activator of the Zygotic Ectoderm Activator Foxi1e. \" PLo S ONE 7, no 7 (2012): 41782. http: //dx. doi. org/10, 1371/journal. pone. 0041782. Clancy, Levi. \"Nieuwkoop Center and Primary Organizer. \" Student Reader. com. Son güncelleme: 26 Ocak 2013. http: //studentreader. com/nieuwkoop-center/. Dawid, Igor B. \"Organizing the Vertebrate Embryo—A Balance of Induction and Competence. \" PLo S Biology 2, no 5 (2004): e127. http: //dx. doi. org/10, 1371/journal. pbio. 0020127. De Robertis, Eddy. \"The Cortical Rotation, the Wnt Pathway and Mesoderm Induction – Lectures 2 and 3. \" M267. Alıntı yapılan tarih: 5 Temmuz 2016. http: //www. hhmi. ucla. edu/derobertis/teaching/lectures_2-3. pdf. De Robertis, Eddy. \"Molecular Biology of Spemann's Organizer and Neural Induction - Lecture 5. \" M267. Alıntı yapılan tarih: 8 Temmuz 2016. http: //www. hhmi. ucla. edu/derobertis/teaching/lecture_5. pdf. De Robertis, Edward M. \"Spemann's Organizer and Self-Regulation in Amphibian Embryos. \" Nat. Rev. Mol. Cell. Biol. 7, no 4 (2008): 296-302. http: //dx. doi. org/10, 1038/nrm1855. De Robertis, E. M. , J. Larraín, M. Oelgeschläger ve O. Wessely. \"The Establishment of Spemann's Organizer and Patterning of the Vertebrate Embryo. \" Nat. Rev. Genet. 1, no 3 (2000)\" 171-181. http: //dx. doi. org/10, 1038/35042039. Devlin, Ed. \"Early Development of Xenopus. \" Xenopus Development. Alıntı yapılan tarih: 8 Temmuz 2016. http: //people. hsc. edu/faculty-staff/edevlin/edsweb01/courses/Development/labmanual/new_page_11. htm. Gilbert, Scott F. \"Axis Formation in Amphibians: The Phenomenon of the Organizer. \" Developmental Biology. 6. baskı Sunderland: Sinauer Associates, 2000. http: //www. ncbi. nlm. nih. gov/books/NBK10101/. Gilbert, Scott F. \"Early Amphibian Development. \" Developmental Biology. 6. baskı Sunderland: Sinauer Associates, 2000. http: //www. ncbi. nlm. nih. gov/books/NBK10113/. Gilbert, Scott F. \"Induction and Competence. \" Developmental Biology. 6. baskı Sunderland: Sinauer Associates, 2000. http: //www. ncbi. nlm. nih. gov/books/NBK9993/. Gilbert, Scott F. \"Rearrangement of the Egg Cytoplasm. \" Developmental Biology. 6. baskı Sunderland: Sinauer Associates, 2000. http: //www. ncbi. nlm. nih. gov/books/NBK10004/. Gilbert, Scott F. \"The Frog Life Cycle. \" Developmental Biology. 6. baskı Sunderland: Sinauer Associates, 2000. http: //www. ncbi. nlm. nih. gov/books/NBK10035/. \"Introduction to Xenopus, the Frog Model. \" Xenbase. Alıntı yapılan tarih: 8 Temmuz 2016. http: //www. xenbase. org/anatomy/intro. do. Kimball, John W. \"Embryonic Development: Getting Started. \" Kimball's Biology Pages. Son güncelleme: 18 Nisan 2014. http: //www. biology-pages. info/E/Embryonic Development. html. Kimball, John W. \"Frog Embryology. \" Kimball's Biology Pages. Son güncelleme: 17 Mayıs 2011. http: //www. biology-pages. info/F/Frog Embryology. html. Kimball, John W. \"Organizing the Embryo: The Central Nervous System. \" Kimball's Biology Pages. Son güncelleme: 9 Kasım 2014. http: //www. biology-pages. info/S/Spemann. html. Kintner, C. ve A. Hemmati-Brivanlou. \"Embryonic Origins of the Nervous System. \" Patterning and Cell Type Specification in the Developing CNS and PNS, editörler: John Rubenstein ve Pasko Rackic, 173-174. San Diego: Academic Press, 2013. Marlow, F. L. \"Maternal Control of Development in Vertebrates: My Mother Made Me Do It! \" San Rafael: Morgan & Claypool Life Sciences, 2010. http: //www. ncbi. nlm. nih. gov/books/NBK53191/. Marte, Barbara. \"Milestone 1 (1924): Organizing Principles. \" Nature Milestones: Milestones in Development. Son güncelleme: 1 Temmuz 2004. http: //dx. doi. org/10, 1038/nrn1449. Mc Laughlin, Brandon. \"What Is Induction in Biology? [Answer]. \" Quora. Son güncelleme: 10 Haziran 2013. https: //www. quora. com/What-is-induction-in-biology. Myers, P. Z. \"Basics: Gastrulation. \" Pharyngula. Son güncelleme: 19 Şubat 2007. http: //scienceblogs. com/pharyngula/2007/02/19/basics-gastrulation/. Philbrick, Samuel and Erica O'Neil. \"Spemann-Mangold Organizer. \" The Embryo Project Encyclopedia. Son güncelleme: 12 Ocak 2012. https: //embryo. asu. edu/pages/spemann-mangold-organizer. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Cytoplasmic Determinants and Inductive Signals Contribute to Cell Fate Specification. \" Campbell Biology, 1051-1058. 10. baskı San Francisco: Pearson, 2011. \"Regional Differentiation. \" Wikipedia. Son güncelleme: 5 Haziran 2016. https: //en. wikipedia. org/wiki/Regional_differentiation. Riley, Alex. \"How Your Embryo Knew What to Do: The Forgotten Story of the Woman Who Discovered How Animals Get Their Shape. \" Nautilus. Son güncelleme: 26 Kasım 2015. http: //nautil. us/issue/30/identity/how-your-embryo-knew-what-to-do. Sakai, Masao. \"Cell-Autonomous and Inductive Processes Among Three Embryonic Domains Control Dorsal-Ventral and Anterior-Posterior Development of Xenopus laevis. \" Develop. Growth Differ. 50 (2008): 49–62. http: //dx. doi. org/10, 1111/j. 1440-169x. 2007, 00975. x. Soares, Christine. \"Cancer Clues from Embryonic Development. \" Scientific American. Son güncelleme: 1 Mayıs 2009. http: //www. scientificamerican. com/article/cancer-clues-from-embryos/. Stavely, Brian E. \"Vertebrate Development II: Axes and Germ Layers. \" Molecular & Developmental Biology (BIOL3530). Alıntı yapılan tarih: 8 Temmuz 2016. http: //www. mun. ca/biology/desmid/brian/BIOL3530/DEVO_04/devo_04. html. Tilleray, Archie. \"Amphibians (Xenopus). \" Fastbleep. Alıntı yapılan tarih: 8 Temmuz 2016. http: //www. fastbleep. com/biology-notes/32/150/820. Wilt, Fred ve Sarah Hake. \"Chapter 16: Developmental Regulatory Networks II: Vertebrates. \" Principles of Developmental Biology: Chapter Summary. Alıntı yapılan tarih: 8 Temmuz 2016. http: //www. wwnorton. com/college/biology/devbio/chaptersummary/ch16. htm. Yadav, Meena. \"The Early Development of Xenopus – Embryonic Induction and Organizers. \" Virtual Learning Environment. Alıntı yapılan tarih: 8 Temmuz 2016. http: //vle. du. ac. in/mod/book/print. php? id=13308."
    },
    {
        "url": "https://tr.khanacademy.org/science/biology/developmental-biology/signaling-and-transcription-factors-in-development/a/homeotic-genes",
        "title": "Homeotik Genler",
        "contents": "Önemli noktalar\nHomeotik genler, belirli vücut kısımlarının veya yapılarının gelişimini yöneten temel düzenleyici genlerdir. Homeotik genler, mutasyonlar tarafından aşırı aktive edilirse ya da inaktif hale getirilirse, vücut yapıları hatta bazen dramatik derecede de olmak üzere yanlış konumlarda gelişebilirler. Çoğu hayvan homeotik genleri, homeodomain adı verilen bir bölgeye sahip transkripsiyon faktörü proteinlerini kodlar ve Hox genleri olarak adlandırılırlar. Hox genleri düzenleyici genlerden oluşan bir kaskad tarafından uyarılır; başlangıçtaki genler tarafından kodlanan proteinler sonraki genlerin ifadelerini düzenler. Hox genleri, meyve sinekleri, fareler ve insanlar da dahil olmak üzere, birçok hayvanda bulunur. İnsan Hox genlerindeki mutasyonlar genetik bozukluklara neden olabilir.\nGiriş\nBir meyve sineğinin kaç bacağı vardır? Meyve sinekleri ilginizi çekmiyorsa bile, böceklerin, mesela örümceklerin sekiz bacağı olma eğilimine karşın, toplam altı bacaklı olma eğilimi gösterdiğini biliyorsunuzdur. Ayrıca, bir sineğin bacaklarının genelde kafasından değil de vücudunun orta kısmından -göğsünden- dışarı doğru oluştuğunu da fark etmişsinizdir.\nGörselin uyarlandığı kaynak: Drosophila melanogaster, Madboy74 (CC0/genel kullanıma açık)\nSinek kadar küçük bir şeyin vücut kısımlarının bu uyumlu organizasyonundan sorumlu olan nedir? Ana düzenleyici bir kısım genlerin gelişim sırasında sineğin vücudunda farklı bölgelerde ifade edildikleri keşfedildi. Bu genler her vücut segmentinin gelişimi için doğru genetik \"program\"ı aktive ediyorlar. Örneğin, sineğin, kafasının değil de göğüs bölgesinin bacakları taşıdığından emin oluyorlar.\nBu makalede, bu ve diğer homeotik genleri, diğer bir değişle seçici genleri daha yakından inceleyeceğiz. Tanım olarak, bu genler, gelişmekte olan organizmaların vücutlarında bütün segment ve yapıların kimliğini \"seçen\" genlerdir.\nMeyve Sineklerinde Homeotik Mutasyonlar\nHomeotik genler, vücudun belirli segment ve yapılarının kimliklerinin belirlenmesinden sorumludurlar. Bir başka deyişle homeotik genler alışılmadık konumlarda mutasyonlar nedeniyle inaktive edildiğinde ya da ifade edildiğinde, vücut segmentlerinin farklı hatta bazen de ürkütücü kimlikler edinmelerine neden olabilirler.\nÖrneğin, Antennapedia olarak adlandırılan homeotik bir geni ele alalım. Antennapedia geni normalde sineğin göğsünün ikinci segmentini oluşturacak yapıda ifade edilir, bu süreç, sinek küçük bir embriyoyken başlar ve yetişkin sinekte de devam eder. Burada gen, ana düzenleyici olarak hareket ederek, sineğin ikinci çift bacağını ve diğer segmente özgü yapıları yapan genetik programı harekete geçirir.\nGörselin uyarlandığı kaynak: Hox genes of fruit fly, Phi Li P, genel kullanıma açık\nEğer Antennapedia geni olması gereken yerde kalır ve işini yaparsa, tüm uzuvları olması gerektiği yerde olan normal görünümlü bir sinek elde ederiz. Peki bir genetik mutasyon Antennapedia geninin, sineğin kafasının içine doğru genişlemesine neden olacak şekilde ifade edilmesine sebep olursa ne olur? Bu tip bir mutasyon, sineğin kafasından anten yerine bacakların çıkmasına neden olur. Diğer bir deyişle, gen kendisinin normal ikinci segment bacak gelişim programını aktive eder, ancak bunu yanlış yerde yapar! 1‍\nGörselin uyarlandığı kaynak: Antennapedia mutation, toony, CC BY-SA 3, 0. Uyarlanmış görsel CC BY-SA 3, 0 lisanslıdır. Bir diğer çarpıcı etkiye sahip sinek homeotik geni Ultrabithorax genidir. Bu gen, sineğin en arkadaki bacak çiftini taşıyan, göğsün üçüncü segmentinde güçlü bir şekilde ifade edilir. Sineğin bu bölgesindeki Ultrabithorax ifadesi erken gelişimde başlar ve sineğin yaşamı boyunca devam eder.\nKanatlar genelde göğsün, halter adı verilen uçuş dengesini sağlamaya yardımcı küçük yapıları oluşturan üçüncü segmentinde değil, ikinci segmentinde. Ultrabithorax'ın görevi ikinci segment kimliğini ve üçüncü segmentte kanat oluşumunu baskılamaktır. Ultrabithorax mutasyonlar nedeniyle gelişen üçüncü segmentte inaktive olduğunda, halterler normal kanatların arkasına konumlandırılmış ikinci bir kanat takımına dönüştürülecektir. 1‍\nGörselin uyarlandığı kaynak: Drosophila melanogaster, Madboy74 (CC0/genel kullanıma açık); P. A. Otto benzer şekilden yararlanılmıştır2‍ .\nMeyve Sineği Hox Genlerine Genel Bakış\nMeyve sineklerinde bulunan homeotik genler Antennapedia ve Ultrabithorax ile sınırlı değildir. Aslına bakılırsa, birçok farklı homeotik gen seti, her segmentin doğru kimliği almasından emin olarak, sineğin vücudunun farklı kısımlarında etki gösterirler. Bu genler düzenlediklerini bölgelerde ifade edilirlerken, ifadeleri, embriyonik gelişim sırasında başlar ve yetişkin meyve sineğinde de devam eder.\nAşağıdaki diyagram sineklerdeki sekiz ana homeotik geni göstermektedir. Diyagramın alt kısmı genlerin kromozomdaki konumlarını, üst kısmı olgun sinekte her genin en güçlü ifade edildiği yeri göstermektedir. Genlerin kromozomlar üzerindeki sırası, sineğin baş-kuyruk ekseni boyunca ifade sırasını az ya da çok yansıtır.\nKromozomdaki çift ters kesme işareti (//) bu iki gen topluluğunun, araya giren, gösterilmemiş, uzun bir bölge tarafından ayrıldığını belirtir. Görsel hakları: Hox genes of fruit fly'dan uyarlanmıştır, Phi Li P, genel kullanıma açık.\nHomeotik genler tam olarak nedir? Her gen, sineğin embriyo olarak erken gelişiminden başlayarak belirli bölgelerde ifade edilen bir transkripsiyon faktörünü kodlar. Transkripsiyon faktörleri, hedef genlerin ifadesini değiştirerek, her segment için doğru olan genetik ''programı'' devreye sokarlar.\nYukarıdaki diyagramda gösterilen homeotik transkripsiyon faktörlerinin hepsi homeodomain adı verilen, DNA‍ 'nın homeobox adlı bir segmenti tarafından kodlanan, bir DNA‍ bağlayıcı protein bölgesi içerir. Bir homeobox içerdiği için, bu homeotik gen sınıfına ait genler bazen kısaca Hox genleri olarak adlandırılır.\nBir homeobox geni ve bir homeotik geni neyin tanımladığı hakkında daha fazla bilgi mi edinmek istiyorsunuz? Aslında, homeobox içeren tüm genler homeotik genler değillerdir. Aynı protein şeklini içeren homeotik olmayan genler de bulunmaktadır. Ayrıca, tüm homeotik genler homeobox içermek zorunda da değildir. Birçok hayvan homeotik genleri homeobox içermesine rağmen bitki homeotik genleri sıklıkla farklı, MADS box adı verilen karakteristik bir DNA‍ segmenti içerirler.\nHox genleri nasıl aktive edilir?\nHox genlerinin regülasyonu titizlikle yapılmalıdır. Yukarıda öğrendiğiniz gibi, küçük bir yanlışlık, meyve sineğinin doğada hayatta kalması açısından sorun oluşturacak ekstra kanatlar veya antenler yerine bacakların oluşması gibi şeylere neden olabilir. Peki, bu genler, gelişen embriyonun doğru kısımlarında nasıl ifade ediliyorlar ?\nBu soruyu cevaplamak için, sinek embriyonik gelişiminin ilk aşamalarına hızlıca kısaca göz atalım. Sinek yumurtasındaki genetik paternler -embriyo daha embriyo bile değilken- sineğin vücudunun planı için alt yapıyı oluşturur. Gelişim sırasında, sineğin vücudunun genel olarak krokisi, kafa şuradadır ve kuyruk da buradadır şeklinde başlayarak çizilir. Daha sonra, yapı yavaş yavaş, ilk olarak geniş segmentlere, daha sonra daha küçük segmentlere, en sonra asıl vücut segmentlerine olacak şekilde rötuşlanır.\nBu süreç gittikçe daralan ve belirli ifade paternlerine sahip farklı gen sınıflarını içerir. Kabaca, ilk harekete geçen gruplar daha sonra harekete geçen grupları bir moleküler domino etkisiymişçesine düzenlerler. Hox genleri bu kaskadtaki genlerin aktivasyonuyla beraber belirli bölgelerde aktive edilirler.\nErken gelişimsel kaskadtaki genler aşağıdaki grupları içerir: 1, 2‍\nMaternal etki genleri, m RNA‍ 'ları fertilizasyondan önce yumurtaya anne sinek tarafından yerleştirilmiş genlerdir. m RNA‍ 'ların bir kısmı embriyonun baş veya kuyruk kısımlarına \"bağlanmıştır\" ve baş-kuyruk kutuplaşmasının oluşturulmasından sorumludurlar. Maternal etki genleri, diğer genlerin dışında birbirlerini de kontrol eden transkripsiyon veya translasyonun regulatörlerini kodlarlar. Görsel : modifiye edilmiştir Figure 6. Module Predictions within the Segmentation Gene Network by Mark D. Schroeder et al. 3‍ , CC BY 4. 0 Boşluk genleri uygunsuz bir şekilde isimlendirilmişlerdir. Bir mutasyon nedeniyle boşluk genleri eksikse, sinek larvasında büyük bir boşluk vardır -normal segmentlerinin büyük bir kısmı yoktur-. 1, 4‍ Boşluk genleri, maternal etki genlerinin protein ürünleri arasındaki etkileşimlerle aktive olurlar ve birbirlerini regüle ederler. Sineğin gen mutasyona uğradığında kaybolan, büyük, çoklu-segment kısımlarından sorumludurlar. Görsel : modifiye edilmiştir Figure 6. Module Predictions within the Segmentation Gene Network by Mark D. Schroeder et al. 3‍ , CC BY 4. 0 Eş-kuralı genleri boşluk genleri arasındaki etkileşimler tarafından aktive edilir ve ifade paternleri birbirleriyle olan etkileşimleriyle yeniden şekillendirilir. Embriyo boyunca, olgun sineğin segmentlerine benzer bir paternle ama biraz daha dengeli bir şekilde, çoklu \"şeritler\" olarak ortaya çıkarlar. 5‍ Bir eş-kuralı geni mutasyon sebebiyle kaybolursa genin normalde ifade edildği segment bölgelerinde yapıların kaybı söz konusudur. Görsel : modifiye edilmiştir Figure 6. Module Predictions within the Segmentation Gene Network by Mark D. Schroeder et al. 3‍ , CC BY 4. 0 Peki ya segment polarizasyon genleri? Bir sinek tutkunu iseniz, sinek gelişim kaskadına sıklıkla eklenen bir kategoriyi atladığımızı fark etmiş olabilirsiniz: Segment polarizasyon genleri. Şu anki ilgi alanımız sıklıkla boşluk genleri ve eş-kuralı genlerine bağımlı olan Hox gen regülasyonu olduğu için bunları atlıyoruz. Ancak segment polarizasyonu genlerinin sineğin doğru gelişimi için kesinlikle önemli olduklarını da eklemek isteriz. Eğer meraklıysanız size birkaç bilgi: Segment polarizasyon genleri eş-kuralı genleri arasındaki etkileşimler tarafından aktive edilir ve protein ürünleri, gelişen sineğin her segmentindeki polariteyi belirlemek için birlikte çalışırlar. Örneğin, kafaya yakın segmentlerdeki hücreler kuyruğa yakın olanlardan farklı bir kıl deseni oluştururlar ve bu ayrım segment polarizasyon genleri tarafından kontrol edilir. Görsel : modifiye edilmiştir Figure 6. Module Predictions within the Segmentation Gene Network by Mark D. Schroeder et al. 3‍ , CC BY 4. 0\nPeki Hox genleri ne zaman devreye giriyor? Hox genleri belili paternler şeklinde boşluk genleri ve eş-kuralı genlerinin protein ürünleri tarafından aktive edilirler. Bu ifade paternleri -bu genlerin ürünleri tarafından ve diğer Hox proteinleriyle etkileşimler sayesinde- embriyo geliştikçe yeniden şekillendirilir.\nBirçok hayvan türü Hox genlerine sahiptir.\nHox genleri meyve sineklerine özgü değildir. Aslında Hox genleri, fareler ve insanlar da dahil olmak üzere birçok farklı hayvan türünde bulunurlar. Evet, sizin de kendi Hox genleriniz var! Benzer Hox genlerinin farklı türlerde varlığı onların ortak kökenini yansıtır: Bir Hox gen topluluğu, çoktan farelerin, sineklerin, insanların ve diğer hayvan gruplarının ortak bir atasında var olma ihtimaline sahip.\nBirçok farklı hayvan türünde Hox genleri sadece ortak bulunmuyorlar, aynı zamanda tüm bu türlerde kromozomda aynı dizilime sahip olma eğilimindedirler. Sineklerdeki gibi, bu dizilim kabaca herbir gen tarafından gelişimi kontrol edilen vücut bölümüne denk gelir. Bu sıklıkla bu şekilde gerçekleştiği için, bilim insanları bunun bir tesadüf olmadığını ve fonksiyonel bir öneme sahip olabileceğini düşüüyorlar. 5‍\nİnsanlar ve fareler gibi omurgalılarda, Hox genleri evrimsel geçmişle birlikte duplike edilmiştir ve şu an A'dan D'ye isimlendirilmiş benzer dört gen topluluğu olarak var olmaktadır.\nGörselin uyarlandığı kaynak: Features of the animal kingdom: Figure 4, Open Stax College, Biology, CC BY 4, 0, Lappin ve meslekdaşlarının düzenlemeleriyle 6‍ .\nGenel olarak, farklı toplulukların genleri vücut segmentlerinin baş-kuyruk ekseni boyunca kimliklerini oluşturmak için birlikte çalışırlar. Topluluğun başlangıcına doğru olan genler - diyagramdakine yakın olan- organizmanın baş kısmındaki yapıları belirleme eğiliminde olup, topluluğun sonuna doğru olan genler - diyagramdaki 13'e yakın olanlar- kuyruk kısmına yakın yapıları belirleme eğilimi gösterirler.\nGen duplikasyonu, yine de Hox genlerinin daha özelleştirilmiş görevler almasına izin vermiştir. Örneğin, topluluğun sonuna doğru birçok Hox geni omurgalı uzuvlarının gelişiminde, yukarıdaki kadın diyagramında gösterildiği üzere -kollar, bacaklar veya kanatlar- özellikle görev alır. Hox D13 geninin insanlardaki mutasyonu sinpolidaktili adı verilen, insanların birbirine yapışmış ekstra parmaklarla doğduğu genetik bir duruma yol açabilir.\nGörsel hakları: modifiye edilmiştir. Synpolydactyly by S. Malik, CC BY 2. 0; Malik ve ark. tarafından3‍\nHox topluluğu evrim sırasında gelişimsel genlerin nasıl korunduğunun ve modifiye edildiğinin, özellikle bir duplikasyon tarafında kopyalandıklarında, çok iyi bir örneğidir. Hox genleri, özellikle de bir genetik programı aktive etmek için birçok hedef geni aktive eden ya da inaktive eden bir transkripsiyon faktörüyse, bir gelişimsel genin ne kadar güçlü olabileceğini gösterirler.\nAçıklama ve KaynaklarÖzellik Bu makalenin uyarlandığı kaynak: \"Features of the animal kingdom\", pen Stax College, Biology, CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/d09cbd3e-a293-4aab-9ae6-e1a46e9e1da9@8. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar Scott F. Gilbert, \"The Origins of Anterior-Posterior Polarity, \" Developmental Biology, 6. baskı (Sunderland: Sinauer Associates, 2000), http: //www. ncbi. nlm. nih. gov/books/NBK10039/. \"Ultrabithorax [Ubx], \" Classical Genetics Simulator, Alıntı yapılan tarih: 5 Temmuz 2016, http: //cgslab. com/cgs1/phenotypes. cgi? n=143. Mark D. Schroeder, Michael Pearce, John Fak, Hong Qing Fan, Ulrich Unnerstall, Eldon Emberly, Nikolaus Rajewsky, Eric D. Siggia ve Ulrike Gaul, \"Transcriptional Control in the Segmentation Gene Network of Drosophila, \" PLo S Biology 2, no 9 (2004): e271, http: //dx. doi. org/10, 1371/journal. pbio. 0020271. Hazel Smith, \"Lecture 3 Drosophila: The Genetics of Segmentation, \" B2010 The Biology of Development, alıntı yapılan tarih: 8 Temmuz 2016, http: //www. ucl. ac. uk/~ucbzwdr/teaching/b250-99/segments. htm. Harvey Lodish, Arnold Berk, S. Lawrence Zipursky, Paul Matsudaira, David Baltimore ve James Darnell, \"Anteroposterior Specification During Embryogenesis, \" Molecular Cell Biology, 4. baskı (New York: W. H. Freeman, 2000), bölüm 14, 3, http: //www. ncbi. nlm. nih. gov/books/NBK21567/. Terrence R. J. Lappin, David G. Grier, Alexander Thompson ve Henry L. Halliday, \"HOX GENES: Seductive Science, Mysterious Mechanisms, \" Ulster Med. J. 75, no 1 (2006), 25, http: //www. ncbi. nlm. nih. gov/pmc/articles/PMC1891803/. Sajid Malik, K. M. Girisha, Muhammad Wajid, Akhilesh K. Roy, Shubha R. Phadke, Sayedul Haque, Wasim Ahmad, Manuela C. Koch ve Karl-Heinz Grzeschik, \"Synpolydactyly and HOXD13 Polyalanine Repeat: Addition of 2 Alanine Residues Is Without Clinical Consequences, \" BMC Medical Genetics 8 (2007): 78, http: //dx. doi. org/10, 1186/1471-2350-8-78. Referanslar Alberts, Bruce, Alexander Johnson, Julian Lewis, Martin Raff, Keith Roberts ve Peter Walter. \"Homeotic Selector Genes and the Patterning of the Anteroposterior Axis. \" Molecular Biology of the Cell, 4. baskı New York: Garland Science, 2002. http: //www. ncbi. nlm. nih. gov/books/NBK26913/. Gilbert, Scott F. \"The Origins of Anterior-Posterior Polarity. \" Developmental Biology, 6. baskı Sunderland: Sinauer Associates, 2000. http: //www. ncbi. nlm. nih. gov/books/NBK9983/. \"Homeosis. \" Wikipedia. Son güncelleme: 23 Haziran 2016. https: //en. wikipedia. org/wiki/Homeosis. \"Homeotic Genes and Body Patterns. \" Learn. Genetics. Alıntı yapılan tarih: 5 Temmuz 2016. http: //learn. genetics. utah. edu/content/variation/hoxgenes/. \"Homeotic Gene. \" Wikipedia. Son güncelleme: 31 Mayıs 2016. https: //en. wikipedia. org/wiki/Homeotic_gene. Kimball, John W. \"Embryonic Development: Putting on the Finishing Touches. \" Kimball's Biology Pages. Son güncelleme: 19 Nisan 2014. http: //biology-pages. info/H/Homeobox Genes. html. Lappin, Terrence R. J. , David G. Grier, Alexander Thompson ve Henry L. Halliday. \"HOX GENES: Seductive Science, Mysterious Mechanisms. \" Ulster Med. J. 75, no 1 (2006): 23-31. http: //www. ncbi. nlm. nih. gov/pmc/articles/PMC1891803/. Lodish, Harvey, Arnold Berk, S. Lawrence Zipursky, Paul Matsudaira, David Baltimore ve James Darnell. \"Anteroposterior Specification During Embryogenesis. \" Molecular Cell Biology, section 14, 3. 4. baskı New York: W. H. Freeman, 2000. http: //www. ncbi. nlm. nih. gov/books/NBK21567/. Malik, Sajid, K. M. Girisha, Muhammad Wajid, Akhilesh K. Roy, Shubha R. Phadke, Sayedul Haque, Wasim Ahmad, Manuela C. Koch ve Karl-Heinz Grzeschik. \"Synpolydactyly and HOXD13 Polyalanine Repeat: Addition of 2 Alanine Residues Is Without Clinical Consequences. \" BMC Medical Genetics 8 (2007): 78. http: //dx. doi. org/10, 1186/1471-2350-8-78. Myers, P. Z. \"Hox Genes in Development: The Hox Code. \" Nature Education 1, no 1 (2008): 2. http: //www. nature. com/scitable/topicpage/hox-genes-in-development-the-hox-code-41402. Phillips, Theresa. \"Genetic Signaling: Transcription Factor Cascades and Segmentation. \" Nature Education 1, no 1 (2008): 200. http: //www. nature. com/scitable/topicpage/genetic-signaling-transcription-factor-cascades-and-segmentation-1058#. Purves, William K. , David Sadava, Gordon H. Orians ve H. Craig Heller. \"Homeotic Mutations Produce Changes in Segment Identity. \" Life: The Science of Biology, 405-406. 7. baskı Sunderland, MA: Sinauer Associates, 2003. Purves, William K. , David Sadava, Gordon H. Orians ve H. Craig Heller. \"The Role of Differential Gene Expression in Establishing Body Segmentation. \" Life: The Science of Biology, 403-406. 7. baskı Sunderland, MA: Sinauer Associates, 2003. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Pattern Formation: Setting Up the Body Plan. \" Campbell Biology, 379-383. 10. baskı San Francisco: Pearson, 2011. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Widespread Conservation of Developmental Genes Among Animals. \" Campbell Biology, 457-458. 10. baskı. San Francisco: Pearson, 2011. Schroeder, Mark D. , Michael Pearce, John Fak, Hong Qing Fan, Ulrich Unnerstall, Eldon Emberly, Nikolaus Rajewsky, Eric D. Siggia ve Ulrike Gaul. \"Transcriptional Control in the Segmentation Gene Network of Drosophila. \" PLo S Biology 2, no 9 (2004): e271, http: //dx. doi. org/10, 1371/journal. pbio. 0020271. Smith, Hazel. \"Lecture 3 Drosophila: The Genetics of Segmentation. \" B2010 The Biology of Development. Alıntı yapılan tarih: 8 Temmuz 2016. http: //www. ucl. ac. uk/~ucbzwdr/teaching/b250-99/segments. htm. \"Ultrabithorax [Ubx]. \" Classical Genetics Simulator. Alıntı yapılan tarih: 5 Temmuz 2016. http: //cgslab. com/cgs1/phenotypes. cgi? n=143. \"Understanding Phylogenies. \" Understanding Evolution. Alıntı yapılan tarih: 5 Temmuz 2016. http: //evolution. berkeley. edu/evolibrary/article/side_o_0/complexity_01. Worthen, Wade B. \"Modern Evolutionary Biology. \" Alıntı yapılan tarih: 5 Temmuz 2015. http: //eweb. furman. edu/~wworthen/bio111/evodevo. htm."
    },
    {
        "url": "https://tr.khanacademy.org/science/biology/developmental-biology/apoptosis-in-development/a/apoptosis",
        "title": "Apoptoz",
        "contents": "Önemli noktalar:\nApoptoz, programlı hücre ölümünün bir şekli ya da \"hücresel intihar\"dır. Hücrelerin hasara bağlı olarak öldüğü durum olan nekrozdan farklıdır. Apoptoz, hücre içeriğinin zardan oluşan küçük paketler halinde paketlenerek bağışıklık hücreleri tarafından adeta bir \"çöp gibi toplandığı\" düzenli bir süreçtir. Apoptoz gelişim sırasında hücreleri ortadan kaldırır, potansiyel olarak kanserojen ve virüsle enfekte hücreleri yok eder ve vücutta dengeyi sağlar.\nVideo: Apoptoza Genel Bakış\nKhan Akademi video wrapper Apoptosis Video metni\nGiriş\nVücudunuzdaki hücreleri ölmesinin kötü bir şey olduğunu düşünebilirsiniz. u çoğu durum için doğrudur: Bir hasar nedeniyle hücrelerin ölmesi iyi bir şey değildir (Örneğin, sürtünme veya zararlı kimyasal nedeniyle). Yine de, vücudumuzda bazı hücrelerin rastgele olmayan bir şekilde ölmeleri normaldir ancak bunun dikkatli ve kontrollü bir şekilde yapılması gerekir.\nÖrneğin, parmaklarınızın nasıl şekillendiğini hiç merak ettiniz mi? Gelişmekte olan parmaklarınızın arasındaki hücreler, siz halen embriyo iken ölmeleri için bir talimat aldılar. Bu talimatı almamış olsalardı, perdeli ellere ya da parmaksız, dokudan yapılmış küreklere benzeyen ellere sahip olurdunuz.\nEmbriyonik parmaklarınızın arasındaki hücreler apoptoz adı verilen bir süreçte yani programlı hücre ölümünün yaygın bir formuyla öldüler. Programlı hücre ölümünde, hücreler belirli ipuçlarını aldıklarında \"hücresel olarak intihar\" ederler. Apoptoz bir hücrenin ölümünü anlamına gelse de, organizmaya genel olarak fayda sağlar (Örneğin, parmakların oluşmasını sağlamak ya da potansiyel kanser hücrelerini ortadan kaldırmak gibi). Bu makalede, apoptozu daha yakından inceleyerek ne zaman gerçekleştiğini ve neden önemli olduğunu öğreneceğiz.\nApoptoz ve nekroz\nDetay vermeden konuşursak, sizin gibi çok hücreli bir organizmada hücreler iki şekilde ölürler:\nNekroz adı verilen bir süreçle; toksik kimyasallar veya fiziksel hasar gibi kendilerine zarar veren şeyler tarafından öldürülürler. Programlı hücre ölümü geçirmek üzere tetiklenirler. Programlı hücre ölümünün en iyi anlaşılmış tipi apoptozdur.\nNekroz ve apoptoz farklı durumlar altında gerçekleşip farklı aşamalar içerirler. Basitçe, nekroz dağınıktır ve enflamatuar bağışıklık yanıtına neden olurken apoptoz düzenlidir ve hücreyi diğer hücreler tarafından toplanabilir ve geri dönüştürülebilir küçük paketlere böler.\nNekroz (dağınık yol)\nHücreler zararlı faktörler tarafından hasar gördüğünde (yaralanma veya toksik kimyasallar gibi), ölürlerken \"bağırsaklarını dökerler\". Hasarlı hücre zarı iyonların ve suyun geçişini daha fazla kontrol edemediği için, hücreler şişer ve içerikleri hücre zarındaki deliklerden dışarı sızar. Bu sıklıkla ölü hücrenin etrafında enflamasyona neden olur.\nApoptoz (düzenli yol)\nApoptoza uğrayan hücreler farklı ve çok daha düzenli bir süreçten geçerler. Büzüşürler ve yüzeylerinde balonumsu çıkıntılar (bleb, kabarcık) oluştururlar. Çekirdekteki DNA küçük parçalara ayrılır ve hücrenin endoplazmik retikulum gibi bazı organelleri parçalanır. En sonunda, tüm hücre, her biri zarla titizce paketlenmiş küçük kısımlara bölünür.\nBu küçük kısımlara ne olur? Artıkları yutan (fagositik) makrofajlar gibi bağışıklık hücrelerini kendilerine çeken sinyaller verirler. Ayrıca, ölen hücrenin küçük parçaları yüzeylerinde fosfatidilserin adı verilen bir lipit molekül sergilerler. Fosfatidilserin sıklıkla membranın iç kısmında saklıdır ama dışarı çıktığında, fagositlerin bağlanmasını ve hücre parçacıklarını yutmasını sağlar.\nHücreler neden apoptoza uğrarlar?\nİnsan vücudundaki birçok hücrenin tıpkı DNA'larını kopyalama ve yakıtları yıkma yetenekleri gibi apoptoza uğrama yetenekleri de vardır. Apoptoz, basitçe, organizmanın bir parçası olmaması gereken hücreleri ortadan kaldırmanın genel ve kullanışlı bir yoludur.\nBazı hücreler gelişim sırasında \"silinmelidir\". - Örneğin, daha da büyük bir doku bloğundan el gibi karmaşık bir yapıyı oluşturmak için. Viral enfeksiyonlu veya DNA hasarlı bazı hücreler anormaldir ve eğer hayatta kalırlarsa, organizmanın kalanına zarar verebilirler. Erişkin organizmadaki hücreler dengeyi sağlamak için yok edilmelidir - Yeni hücrelere yol açmak veya sadece geçici görevler için ihtiyaç duyulan hücreleri ortadan kaldırmak için.\nApoptoz gelişimin bir parçasıdır\nProgramlanmış hücre ölümü, bir çok organizmada, gelişimin normal bir parçasıdır. Gelişimde apoptoz, bazı durumlarda, oldukça tahmin edilebilir bir şekilde gerçekleşir: C. elegans solucanında, 131‍ hücre, solucan tek hücreden erişkine gelişirken apoptozla ölecektir (bu hücrelerin hangileri olduğunu da tam olarak biliyoruz. )1‍ !\nApoptoz insan gelişiminde öenmli bir rol oynar. Örneğin, giriş kısmında gördüğümüz gibi, eliniz siz bir embriyoyken küreksi bir doku bloğu olarak yola çıktı. Bu doku bloğu, apoptoz ile, gelişmekte olan parmakların arasındaki hücrelere şekil verilerek, parmaklara dönüşür.\nGörselin uyarlandığı kaynak: \"Duplication of digit 4 is preceded by reduced apoptosis and expanded chondrogenesis in the posterior limb mesenchyme, \" Farin et al. 2‍ , CC BY 4, 0.\nBu süreç parmağı olan ya da parmaksı çıkıntıları olan tüm omurgalılarda gerçekleşir ve apoptozda azalma parmaklar arası perde oluşumuna neden olacaktır. Parmak gelişiminde küçük bir hata olursa, apoptoz bazen tamamlanmayabilir ve yapışık parmaklara neden olabilir.\nApoptozun normal gelişim sırasındaki diğer örnekleri ise iribaşın kurbağaya dönüşürken kuyruğunu kaybetmesi ve beyindeki nöral devreler kurulurken gereksiz nöronların yok edilmesidir.\nApoptoz enfekte ve kanserli hücreleri ortadan kaldırabilir\nBir hücrenin hayatta kalması bazı durumlarda vücudun kalanı için tehdit oluşturabilir. Bu durum, örneğin DNA hasarlı hücreler, pre-kanseröz hücreler ve virüsle enfekte hücreler için geçerlidir. Eğer bu hücreler apoptoza uğrarlarsa, organizmaya karşı oluşan tehdit (kanser veya viral enfeksiyonun yayılımı) engellenmiş olur.\nBir hücrenin DNA'sı hasarlıysa, hücre tipik olarak, hasarı tespit edip tamir etmeye çalışacaktır. Eğer hasar tamir edilemez düzeyde ise, hücre normalde kendini apoptoza gönderecektir ve hasarlı DNA'nın aktarımının önlediğinden emin olacaktır. Hücreler hasarlı DNA'yasahip ancak apoptoza girmiyorlarsa, kansere yol açabilirler.\nBazen, iç apoptozdan kaçan pre-kanseröz hücreler bağışıklık hücrelerince tespit edilir ve apoptoz bu hücreler tarafından dış sinyal yolağıyla indüklenmeye çalışılır. Başarılı kanser hücreleri, normalde apoptozu indükleyecek hem iç hem de dış ipuçlarından kaçabilirler. Bu onların kontrol dışı büyümesini ve mutasyonları (DNA'larında değişimler) barındırmasına neden olur.\nApoptoz bağışıklık fonksiyonu açısından çok önemlidir\nApoptoz sağlıklı bağışıklık sistemin gelişimi ve sürekliliğinde temel rol oynar. B ve T hücreleri (spesifik moleküllere bağlanan immün hücreler) ilk üretildiğinde, vücudun \"kendi\" kısımlarına yanıt verip vermedikleri test edilir. Yanıt veren hücreler hemen apoptozla ortadan kaldırılır. Bu süreç gerçekleşmezse, vücut dokusuna yanıt veren hücreler vücuda salınır ve dokulara saldırıp otoimmün bozukluklara yol açabilirler.\nApoptoz bağışıklık sisteminin bir patojene yanıtını kapatmasında da önemli bir rol oynar. Bir patojen tespit edildiğinde, o patojeni tanıyan bağışıklık hücreleri çok sayıda bölünür ve sayılarını patojeni yok etmek hedefiyle çok arttırırlar. Patojen vücuttan temizlediği anda, yüksek sayıda olan patojen-spesifik bu bağışıklık hücreleri artık gereksizdir ve bağışıklık sisteminde homeostazın (denge) sağlanması için apoptozla yok edilirler.\nÖzet\nApoptoz, programlı hücre ölümünün bir şekli ya da \"hücresel intihar\"dır. Hücrelerin hasara bağlı olarak öldüğü durum olan nekrozdan farklıdır. Apoptoz programlı hücre ölümünün tek yolu değildir ama en iyi anladığımız yoludur.\nApoptoz, hücre içeriğinin zardan oluşan küçük paketler halinde paketlenerek bağışıklık hücreleri tarafından adeta bir \"çöp gibi toplandığı\" düzenli bir süreçtir. Ölen hücrenin içeriğinin ortalığa saçıldığı ve enflamasyona yol açtığı nekrozdan (hasarlı ölüm) farklıdır.\nApoptoz gelişim sırasında hücreleri ortadan kaldırır, potansiyel olarak kanserojen ve virüsle enfekte hücreleri yok eder ancak \"başarılı\" kanser hücreleri apoptozdan kaçıp bölünmeye devam edebilirler. Apoptoz insan vücudunda hücrelerin dengesini sağlar ve özellikle bağışıklık sistemi açısından da önemlidir.\nAçıklama ve Kaynaklar Açıklama: Bu makalenin uyarlandığı kaynak: \"Apoptosis, \" John W. Kimball, Kimball's Biology Pages (CC BY 3, 0). Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Apoptosis in the soil worm Caenorhabditis elegans. Campbell biology (10. baskı, sayfa 228). San Francisco, CA: Pearson. Farin, H. F. , Lüdtke, T. H-W. , Schmidt, M. K. , Placzko, S. , Schuster-Gossler, K. , Petry, M, Christoffels, V. M. ve Kispert, A. (2013). Tbx2 terminates Shh/Fgf signaling in the developing mouse limb bud by direct repression of Gremlin1. PLo S Genet. , 9(4), e1003467. http: //dx. doi. org/10, 1371/journal. pgen. 1003467. Bu makalede kullanılan illüstrasyon, Şekil 1'deki Q ve S panellerinin bir modifikasyonudur. Panel etiketleri kesilmiş, daha önceden E13. 5 ve E12. 5 etiketleri bulunan sağ alt köşelere de siyah kareler eklenmiştir. Referanslar: Alberts, B. , Johnson, A. , Lewis, J. , Raff, M. , Roberts, K. , and Walter, P. (2002). Programmed cell death (apoptosis). Molecular biology of the cell (4. baskı). Alıntı yapılan kaynak: http: //www. ncbi. nlm. nih. gov/books/NBK26873/. Apoptosis. (1 Mayıs 2016). Alıntı yapılan tarih ve kaynak: 5 Mayıs 2016, Wikipedia: https: //en. wikipedia. org/wiki/Apoptosis. Cell death: Necrosis & apoptosis. (20 Nisan 2006). Biofundamentals. Alıntı yapılan kaynak: http: //virtuallaboratory. colorado. edu/Biofundamentals/lecture Notes/Topic5-4_Cell Death. htm. Ekert, P. G. ve Vaux, D. L. (1997). Apoptosis and the immune system. Br. Med. Bull. , 53(3), 591-603. Alıntı yapılan kaynak: http: //bmb. oxfordjournals. org/content/53/3/591. long. Feig, C. ve Peter, M. E. (2007). How apoptosis got the immune system in shape. European Journal of Immunology, 37(Supplement S1), S61-S70. http: //dx. doi. org/10, 1002/eji. 200737462. Necrosis. (1 Mart 2016). Alıntı yapılan tarih ve kaynak: 5 Mayıs 2016, Wikipedia: https: //en. wikipedia. org/wiki/Necrosis. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Apoptosis integrates multiple cell-signaling pathways. Campbell biology (10. baskı, sayfa 227-229). San Francisco, CA: Pearson. Roche Applied Science. Differences between necrosis and apoptosis. Apoptosis, cell death, and cell proliferation manual (3. baskı, sayfa 3-4). Alıntı yapılan kaynak: http: //www. uccs. edu/Documents/rmelamed/apoptosis_003_004. pdf. York, I. (2012, February 12). How do T-cells recognize cancerous cells? [Answer] Quora. Alıntı yapılan kaynak: https: //www. quora. com/How-do-T-Cells-recognize-cancerous-cells."
    },
    {
        "url": "https://tr.khanacademy.org/science/biology/bacteria-archaea/prokaryote-structure/a/prokaryote-reproduction-and-biotechnology",
        "title": "Prokaryot Üremesi ve Biyoteknoloji",
        "contents": "Önemli noktalar:\nProkaryotlar (bakteriler ve arkeler) ikiye bölünerek, eşeysiz bir şekilde ürerler. Prokaryotların çoğunluğunun son derece hızlı bir şekilde ürediklerini söyleyebiliriz. E. coli bakterileri, hızlı üremeleri ve basit bir genetiğe sahip olmaları sebebiyle moleküler biyoloji alanında yaygın olarak kullanılırlar. Laboratuvarda, E. coli bakterisine küçük ve dairesel bir DNA molekülü olan plazmid aracılığı ile genler aktarılabilir. Plazmid, bakteri tarafından dönüşüm olarak adlandırılan bir süreçle alınır. Dönüşüm geçirmiş E. coli bakterisi kullanılarak plazmidin birçok kopyası yapılabilir. Bazı durumlarda bakteriler plazmidde yer alan geni ifade ederek protein de sentezlerler.\nGiriş\nŞimdi, elinizde bir bakteri olduğunu düşünün. Bu bakterinin daha fazlasını nasıl üretebilirsiniz? Bunu ne kadar hızlı yapabilirsiniz? Hatta daha da önemlisi, bu kadar bakteriyi elde etmeyi neden istiyor olabilirsiniz?\nİsterseniz son soruya öncelik verelim: bazı bakteriler ki bunlardan en meşhuru Escherichia coli (E. coli)'dir, moleküler biyoloji laboratuvarlarında yaygın olarak kullanılırlar. İstenen DNA molekülünün milyonlarca kopyasını ya da istenen bir proteinden milyonlarcasını yapabilen minik ''fabrikalar'' olarak çalışırlar. Örnek olarak kan şekerinin düzenlenmesinde rol oynayan insülini verebiliriz. Elimizde ne kadar çok bakteri varsa, o kadar çok DNA ya da protein ürünü elde edebiliriz.\nE. coli bakterilerinin laboratuvarda bu kadar yaygın olarak kullanılmasının iki sebebi, hızlı üremeleri ve kendilerini klonlayarak birbirinin tıpatıp aynısı bakteri nesilleri oluşturmalarıdır. İsterseniz hemen E. coli ve diğer prokaryotların nasıl ürediklerine bir göz atalım. Sonrasında da bunun biyoteknolojide nasıl kullanıldığına değineceğiz.\nProkaryotlar nasıl ürer?\nProkaryotlar, ikiye bölünme olarak adlandırılan bir çeşit hücre bölünmesi aracılığı ile ürerler. Ökaryotlardaki mitoz bölünme gibi, ikiye bölünme süreci de, kromozomların kopyalanması ve hücrenin ikiye ayrılması gibi adımlar içerir.\nİkiye bölünme, bir eşeysiz üreme çeşididir, bu, yumurta ve sperm hücrelerinin üretilmesine ya da iki bireyin genetik malzemesinin karıştırılmasına gerek olmadığı anlamına gelir. Bazı nadir mutasyon vakaları ya da DNA dizilimindeki değişikler haricinde, ikiye bölünme sonucunda, ana hücrenin genetik olarak tıpatıp aynısı olan iki kardeş hücre oluşur.\nİkiye bölünmenin adımlarını hücre bölünmesi bölümündeki ikiye bölünme makalesinde bulabilirsiniz.\nProkaryotlar çok hızlı ürerler!\nProkaryotlar, çok hücreli ökaryotlardan çok daha hızlı bir şekilde ürerler. Bu hızı, nesil süresi ya da bir neslin doğumundan bir sonraki neslin doğumuna kadar geçen süre cinsinden ölçebiliriz.\nİnsanlar söz konusu olduğunda nesil süresi yaklaşık olarak 20‍ yıldır. Bu süre, tipik bir bakteri içinse sadece 20‍ dakikadır! Yaygın olarak laboratuvar araştırmalarında kullanılan ve bağırsaklarımızda yaşamakta olan E. coli bakterilerinin nesil süresi ise 17‍ dakikadır1‍ .\nBakterilerin tamamının bu kadar hızlı olduklarını söylemek mümkün değildir. Örneğin patalojik bakterilerden biri olan Mycobacterium tuberculosis'in nesil süresi 12‍ saatten fazladır1‍ . Yine de, prokaryotların geneli çok hızlı üredikleri için, popülasyonları, doğal ortamlarında ya da zaman zaman laboratuvardaki bir test tüpü içerisinde çok hızlı bir şekilde büyür.\nMoleküler biyolojide bakteriler\nBakteriler hızlı üredikleri ve laboratuvarda kolaylıkla yetiştirildikleri için bilimsel araştırmalarda model organizmalar olarak kullanılırlar. Örneğin E. coli, biyolojik araştırmalarda en yaygın şekilde kullanılan organizmadır.\nE. coli'nin bir besin kirletici olduğunu duymuş. olabilirsiniz ancak E. coli'nin dünyanın hemen hemen her yerindeki laboratuvarda kullanılan bazı zarasız suşları da mevcuttur. DNA replikasyonu gibi temel biyolojik süreçlerin birçoğu E. coli ile keşfedilmiştir.\nDNA ve protein fabrikaları olarak E. coli\nE. coli bakterileri günümüzde DNA ya da protein sentezleme amacı ile minik fabrikalar olarak kullanılmaktadır. Araştırmacılar, dönüşüm (DNA'nın çevre ortamdan alınması) adı verilen bir süreç ile E. coli hücrelerine bir gen aktarırlar. Bu süreci daha ayrıntılı olarak öğrenmek isterseniz prokaryotlarda genetik varyasyon makalesine göz atabilirsiniz. Bu tür deneylerde, ilgilenilen gen, plazmid adı verilen dairesel bir DNA parçası üzerine yerleştirilir. Bakteri bu geni alarak kopyalar ve yavrularına aktarır.\nE. coli hücreleri, ilgilenilen geni içeren plazmidi aldıklarında, bunu kopyalayarak her bölünmelerinde yavrularına aktararak plazmid DNA'nın birçok kopyasını üretirler. Plazmid eğer doğru kontrol dizilimlerini içeriyorsa, E. coli'ye ilgilenilen genin transkripsiyonunu ve translasyonunu yaparak protein üretmesi talimatı da verilebilir. Örnek vermek gerekirse, diyabet hastalarının kullandığı insülin, E. coli hücrelerinde bu strateji ile üretilmiştir.\nDönüşümün adımları\nTipik bir dönüşüm deneyinde, hedef gen (yukarıdaki mavi DNA) ilk olarak plazmide aktarılır. Plazmid, hedef gene ek olarak, belirli bir antibiyotiğe direnç sağlayan farklı bir gen (yukarıdaki kırmızı DNA) de içermektedir. Bu deneyin amacı, genden protein sentezlemek için bakterinin kullanılması ise plazmidin bir de genin bakterilerde ifadesini sağlayacak olan bir promotör (öncü) ya da kontrol dizisi (yukarıdaki yeşil DNA) içermesi gereklidir.\nPlazmid kopyaları E. coli hücreleri ile karıştırılıp hücreler ısı şokuna (kısa süreli yüksek ısıya) maruz bırakılınca, küçük bir kısmı plazmidi alır. Sonrasında E. coli hücrelerinin tamamı antibiyotik içeren bir besi kabına alınır. Antibiyotiğin amacı yalnızca plazmidi almış olan bakterilerin hayatta kalmasını ve üremesini sağlamaktır.\nPlazmidi olmayan E. coli hücreleri antibiyotik tarafından yok edilir. Plazmidi olan E. coli ise, plazmidin içerdiği antibiyotik direnci geni sayesinde hayatta kalıp üremeye devam edebilir. Dirençli hücrelerin her biri, kendisinin genetik olarak aynısı olan ve agar kabında küçük bir nokta olarak görünen bir koloni üretir. Antibiyotik dirençli koloni, doğru plazmidi içerip içermediğinin anlaşılması için farklı yöntemler ile kontrol edildikten sonra, plazmidi içeren ve ana bakterinin genetik olarak aynısı olan büyük bir bakteri kültürü elde etmek için yetiştirilir.\nPlazmid içeren büyük bir bakteri kültürü nasıl kullanılır? Araştırmacıların kimi zaman farklı bir deneyde kullanılmak üzere bu plazmid DNA'sının birçok kopyasına ihtiyaçları olabilir. Bu gibi bir durumda DNA'yı bu kültürden elde edebilirler. Alternatif olarak, plazmid eğer doğru promotörü içeriyorsa, bakteriler, geni ifade ederek protein sentezlemek üzere indüklenebilir. Bu yöntem, insülün ya da insan büyüme hormonu gibi medikal anlamda önemli proteinlerin üretimi için kullanılmaktadır.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Todar, Kenneth. (2012). The growth of bacterial populations (page 3). Todar’s online textbook of bacteriology. Alıntı yapılan tarih ve kaynak: 31 Temmuz 2016, http: //textbookofbacteriology. net/growth_3. html. Referanslar: Bacterial growth. (31 Aralık 2015). Alıntı yapılan tarih ve adres: 2 Mart 2016, Wikipedia: https: //en. wikipedia. org/wiki/Bacterial_growth. Circular bacterial chromosome. (21. 09. 2015). 02. 10. 2015 tarihinde Wikipedia'dan indirilmiştir: http: //en. wikipedia. org/wiki/Circular_bacterial_chromosome. Li, X. , Pietschke, C. , Fraune, S. , Altrock, P. M. , Bosch, T. C. G. ve Traulsen, A. (2015). Which games are growing bacterial populations playing? J. R. Soc. Interface, 12(108), 20150121. http: //dx. doi. org/10, 1098/rsif. 2015, 0121. Meyer, R. R. (2003). Chromosome, prokaryotic. Genetics. Alıntı yapılan tarih ve adres: 13 Ocak 2016 Encyclopedia. com: http: //www. encyclopedia. com/doc/1G2-3406500050. html. Open Stax College, Biology. (29. 09. 2015). Prokaryotic cell division. Open Stax CNX. Alıntı yapılan adres: http: //cnx. org/contents/185cbf87-c72e-48f5-b51e-f14f21b5eabd@9, 87: 55/Prokaryotic-Cell-Division. Open Stax College, Biology. (28 Mart 2014). Structure of prokaryotes. Open Stax CNX. Alıntı yapılan adres: https: //cnx. org/contents/nnx1QFe U@11/Structure-of-Prokaryotes. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). How cells divide. Biology (10. baskı, sayfa 187-206). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The origin of species. Campbell biology (10. baskı, sayfa 500-518). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The cell cycle. Campbell biology (10. baskı, sayfa 232-250). San Francisco, CA: Pearson. Todar, Kenneth. (2012). The growth of bacterial populations (page 3). Todar’s online textbook of bacteriology. Alıntı yapılan tarih ve kaynak: 31 Temmuz 2016, http: //textbookofbacteriology. net/growth_3. html. Vicente, M. , Rico, A. I. , Martínez-Arteaga, R. ve Mingorance, J. (2006). Septum enlightenment: assembly of bacterial division proteins. J. Bacteriol. , 188(1), 19-27. http: //dx. doi. org/10, 1128/JB. 188, 1. 19-27, 2006."
    },
    {
        "url": "https://tr.khanacademy.org/science/biology/bacteria-archaea/prokaryote-structure/a/genetic-variation-in-prokaryotes",
        "title": "Prokaryotlarda Genetik Varyasyon",
        "contents": "Önemli noktalar:\nTransformasyon sırasında, bakteriler, ortamlarında bulunan DNA parçalarını alırlar. Transdüksiyon sırasında, DNA, bir virüs aracılığı ile bir bakteriden yanlışlıkla alınır. Konjügasyon sırasında, DNA hücreler arasındaki bir tüp aracılığı ile bakteriler arasında aktarılır. Genetik malzemenin genomda yer değiştirebilen segmentleri, bir yerden diğerine atlayabilen DNA parçalarıdır. Bakterilere antibiyotik direnci kazandıran ya da hastalık yapıcı olmalarını sağlayan bakteriyel genleri hareket ettirebilirler.\nGiriş\n\"Klon\" kelimsini duyduğunuzda aklınıza ne geliyor? Dolly isimli koyun ya da moleküler biyoloji laboratuvarlarında yapılan deneyler mi? Bunlara ek olarak, çevrenizdeki bakteriler (derinizdeki, bağırsağınızdaki ya da mutfak lavabosunda büyümekte olanlar) de sürekli olarak kendilerini \"klonlamaktadırlar\".\nBakteriler, ikili fisyon aracılığı ile ikiye bölünerek çoğalırlar. İkili fisyon ya da ikiye bölünme sonucu, ebeveyn bakterilerin klonları ya da genetik olarak tıpatıp aynı kopyaları meydana gelir. \"Çocuk\" bakteriler, genetik olarak ebeveyn bakterilerin birebir aynısı oldukları için, ikili fisyon, gentik rekombinasyon ya da genetik çeşitlilik anlamında herhangi bir fırsat sunmaz (arada sırada meydana gelen rasgele mutasyonlar harici). Bu, eşeyli üremeden tamamen farklıdır.\nGenetik varyasyon yine de, türlerin çevrelerindeki değişime, doğal seçilim yoluyla uyum sağlamalarına olanak sağlayarak hayatta kalmaları açısından büyük önem taşır. Bu bakteriler için olduğu kadar bitkiler ve hayvanlar için de doğrudur. Bu yüzden de, prokaryotların, konjügasyon, transformasyon ve transdüksiyon adı verilen bu üç mekanizma ile genlerini paylaşabiklerine şaşırmamak gerekir.\nTransformasyon sırasında bakteriler, çoğu zaman diğer bakterilerin bıraktıkları DNA parçalarını alırlar. Laboratuvarda DNA bilim insanları tarafından da eklenebilir (isterseniz biyoteknoloji makalesine göz atabilirsiniz). DNA, plazmid adı verilen dairesel formda bulunuyorsa, alıcı hücre tarafından kopyalanıp, sonraki nesillere aktarılabilir.\nGörselin uyarlandığı kaynak: \"Conjugation, \" Adenosine (CC BY-SA 3. 0). Uyarlanmış görsel under a CC BY-SA 3, 0 lisanslıdır.\nBu neden önemlidir? Zararsız bir bakterinin, patojen (hastalık yapan) bir bakteriden bir toksin aldığını ele alalım. Alıcı hücre, aldığı DNA'yı kendi kromozomuna entega ederse (homolog rekombinasyon adı verilen bir süreçle) o da patojen özellikler kazanabilir.\nTransdüksiyonda, bakteriler enfekte edebilen virüsler, kromozomal DNA'nın kısa parçalarını \"yanlışlıkla\" aktarırlar.\nEvet! Bakteriler de virüs kapabilir! Bakteriyofaj adı verilen virüsler, bakterileri enfekte ederler. Diğer virüsler gibi, bakteriyofajlar da, biyolojik dünyanın korsanlarıdır: hücrelerin kaynaklarına hükmederek daha fazla bakteriyofaj elde etmek için onları kullanırlar.\nBu süreç, yarım yamalak bir süreçtir. Konak hücrenin DNA parçaları bazen yeni bakteriyofajın içinde kalır. Bu \"hatalı\" bakteriyofajların biri diğer hücreleri enfekte ettiğinde, DNA'sını aktarır. Bazı bakteriyofajlar, konak hücre DNA'sını parçalar ve bu transferin daha olası hale gelmesini sağlar1‍ .\nBakteriler dışındaki diğer prokaryotlardan olan arkeler, bakteriyofajlar tarafından enfekte edilemezler ancak genetik malzemelerini bir bireyden diğerine aktaran, onlara özel virüsler de mevcuttur.\nKonjugasyon\nKonjügasyonda, DNA bir bakteriden diğerine aktarılır. Verici hücre, pilus adı verilen bir yapı ile kendini alıcı hücreye doğru çektiğinde, hücreler arasında DNA aktarımı gerçekleşir. DNA çoğu durumda plazmid formundadır.\nVerici hücreler, üreme faktörü (ya da F faktörü) adı verilen DNA parçaları içerdikleri için tipik olarak verici olarak davranırlar. Bu DNA parçaları, cinsiyet piluslarını oluşturan proteinleri kodlar. Ek olarak, konjügasyon başladığında DNA transferinin gerçekleştiği özel bir bölgeye de sahiptirler2‍ .\nF faktörü, konjügasyon sırasında aktarılırsa, alıcı hücre, F+‍ vericisine dönüşür ve kendi piluslarını oluşturarak, diğer hücrelere DNA aktarabilir. Bir vampirin, ısırarak diğer insanları vampire dönüştürmesini bir benzetme olarak düşünebiliriz.\nGenetik malzemenin genomda yer değiştirebilen segmentleri de bakteri genetiği açısından önemlidir3‍ . Bu DNA parçaları, bir genom içinde bir yerden diğerine, kendilerinin kopyasını yapıp yapıştırarak ya da yeni yerlere ekleyerek \"atlayabilir\". Genetik malzemenin genomda yer değiştirebilen segmentlerini, sadece bakterilerde değil, siz ve ben gibi diğer birçok organizmada da bulabiliriz.\nGenetik malzemenin genomda yer değiştirebilen segmentleri, bakterilerde antibiyotik direncini ve patojen genleri (bakterilerin hastalık yapıcı özellikler kazanmalarını sağlayan genler) taşıyabilir4, 5, 6‍ . Genetik malzemenin genomda yer değiştirebilen segmentlerinden biri, kromozomdan bir plazmidin içine atlarsa, taşıdığı genler transformasyon ya da konjügasyon yoluyla diğer bakterilere aktarılabilir. Bu da genlerin popülasyon içinde hızlı bir şekilde yayılmasını sağlar.\nGörselin uyarlandığı kaynak: Reece ve meslekdaşlarının benzer bir şeması. 7‍\nSonuç\nBakterilerde üreme çok hızlıdır, bir nesil bazı türlerde birkaç dakika içerisinde gelişebilmektedir. Nesil süresinin bu kadar kısa olması, rasgele mutasyonlarla ve makalede gördüğümüz gentik rekombinasyon mekanizması ile bir araya geldiğinde, bakteriler ve diğer prokaryotların çok hızlı bir şekilde evrimleşmesini sağlar.\nBu iyi bir şey midir? Bakış açısına göre değişir. Hızlı evrimleşme, bakterilerin, ortama antibiyotik verilmesi gibi çevresel değişimlere çok hızlı bir şekilde uyum sağlamasını sağlar. Bu onlar açısından iyi olsa da bizim açımızdan, özellikle de enfekte edildiysek son derece kötü bir durumdur.\nAntibiyotik direncinin nasıl evrimleşebileceği hakkında daha fazla bilgi edinmek ister misiniz? Bir bakteri popülasyonunda, bakteriyel kromozomlarda, antibiyotik direnci kazandıran belirli bir genin bir versiyonu (aleli) mevcut olabilir. Ortamda antibiyotik olmadığında, bu alel, bakterilere hayatta kalma ya da üreme açısından herhangi bir avantaj sunmadığı için popülasyonda yaygınlaşmaz (yalnızca birkaç bakteride bulunur). Ancak, bakterilerin ortamına antibiyotik eklendiğinde bakterilerin çoğu ölür. Hayatta kalanlar antibiyotik direnci aleline sahip olanlardır ve onlar da bu geni yavrularına aktararak, onların da antibiyotiğe karşı dirençli olmalarını sağlar. Bundan sonraki nesillerde, popülasyondaki bakterilerin tamamı antibiyotik direnci aleline sahip olur ve antibiyotikli ortamlarda da hayatta kalabilirler. Bu bakteriler çoğaldığında, ölenlerin yerini alırlar ve popülasyon bu şekilde eski boyutlarına ulaşmış olur. Genetik varyasyona bağlı olarak, popülasyon grup olarak antibiyotik \"felaketi\" sırasında hayatta kalmış ve yeni duruma uyum sağlamış kabul edilir. Antibiyotik direnci alelinin, atlayan bir genetik malzemenin genomda yer değiştirebilen segmentleri sayesinde plazmide aktarıldığı bir durumu da ele alabiliriz. Bu durumda, direnç özelliği bir bakteriden diğerine, konjügasyon yoluyla bağımsız olanlar da dahil, doğrudan aktarılabilir.\nAçıklama ve Kaynaklar Açıklama: Bu makalenin uyarlandığı kaynak: \"Structure of prokaryotes, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 53. Bu makale CC BY-NC-SA 4, 0 lisanslıdır. Alıntı yapılan çalışmalar: Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Transduction. In An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21760/#_A1365_. Firth, N. , Ippen-Ihler, K. ve Skurray, R. A. Structure and function of the F factor and mechanism of conjugation. Biology 105M - Microbial genetics lab. Alıntı yapılan kaynak: http: //bio. classes. ucsc. edu/bio105l/EXERCISES/F%20TRANSFER/Chap126. pdf. Purves, W. K. , Sadava, D. , Orians, G. H. ve Heller, H. C. (2003). The genetics of viruses and prokaryotes. Life: The science of biology (7. baskı, sayfa 269). Sunderland, MA: Sinauer Associates, Inc. Bennett, P. M. (2008). Plasmid encoded antibiotic resistance: acquisition and transfer of antibiotic resistance genes in bacteria. Br. J. Pharmacol. , 153(Ek 1), S349-S351. http: //dx. doi. org/10. 1038/sj. bjp. 0707607. Gyles, C. ve Boerlin, P. (2014). Horizontally transferred genetic elements and their role in the pathogenesis of bacterial disease. Veterinary Pathology, 51(12), 330-322. https: //www. ncbi. nlm. nih. gov/pubmed/24318976. Purves, W. K. , Sadava, D. , Orians, G. H. ve Heller, H. C. (2003). The genetics of viruses and prokaryotes. Life: The science of biology (7. baskı, sayfa 269). Sunderland, MA: Sinauer Associates, Inc. Campbell, N. A. , Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2009). Transposable elements and related sequences. Campbell biology (8. baskı, sayfa 435). San Francisco, CA: Pearson. Ek referanslar: Bacterial conjugation. (18 Mart 2003). Physics forums. 2 Mart 2016 tarihinde alıntı yapılan adres: https: //www. physicsforums. com/threads/bacterial-conjugation. 129/. Bacterial conjugation. (9 Nisan 2016). Alıntı yapılan tarih ve adres: 9 Nisan 2016 Wikipedia: https: //en. wikipedia. org/wiki/Bacterial_conjugation. Bacterial growth. (31 Aralık 2015). Alıntı yapılan tarih ve adres: 2 Mart 2016, Wikipedia: https: //en. wikipedia. org/wiki/Bacterial_growth. Bennett, P. M. (2008). Plasmid encoded antibiotic resistance: acquisition and transfer of antibiotic resistance genes in bacteria. Br. J. Pharmacol. , 153(Suppl. 1), S347-S357. http: //dx. doi. org/10. 1038/sj. bjp. 0707607. Campbell, N. A. , Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2009). Transposable elements and related sequences. Campbell biology (8. baskı, sayfa 435-436). San Francisco, CA: Pearson. Firth, N. , Ippen-Ihler, K. ve Skurray, R. A. (n. d. ). Structure and function of the F factor and mechanism of conjugation. Biology 105M - Microbial genetics lab. Alıntı yapılan kaynak: http: //bio. classes. ucsc. edu/bio105l/EXERCISES/F%20TRANSFER/Chap126. pdf. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Bacterial conjugation. An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21942/. Griffiths, A. J. F. , Miller, J. H. , Suzuki, D. T. , Lewontin, R. C. ve Gelbart, W. M. (2000). Transduction. An introduction to genetic analysis (7. baskı). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21760. Grohmann, E. , Muth, G. ve Espinosa, M. (2003). Conjugative plasmid transfer in gram-positive bacteria. Microbiol. Mol. Biol. Rev. , 67(2), 277-301. http: //dx. doi. org/10. 1128/MMBR. 67. 2. 277-301. 2003 Gyles, C. ve Boerlin, P. (2014). Horizontally transferred genetic elements and their role in the pathogenesis of bacterial disease. Veterinary Pathology, 51(12), 328-340. https: //www. ncbi. nlm. nih. gov/pubmed/24318976. Kimball, J. W. (18 Nisan 2015). Transposons: Mobile DNA. Kimball's biology pages. Alıntı yapılan adres: http: //users. rcn. com/jkimball. ma. ultranet/Biology Pages/T/Transposons. html#Transposons_in_Bacteria. Lodish, H. , Berk, A. , Zipursky S. L. ve meslekdaşları (2000). Mutations: Types and causes. Molecular cell biology. (4. baskı, bölüm 8. 1). New York, NY: W. H. Freeman. Alıntı yapılan adres: http: //www. ncbi. nlm. nih. gov/books/NBK21578/. Pilus. (13 Şubat 2016). Alıntı yapılan tarih ve adres: 2 Mart 2016, Wikipedia: https: //en. wikipedia. org/wiki/Pilus Purves, W. K. , Sadava, D. , Orians, G. H. ve Heller, H. C. (2003). Bacteria and archaea: The prokaryotic domains. Life: The science of biology (7. baskı, sayfa 524-542). Sunderland, MA: Sinauer Associates, Inc. Purves, W. K. , Sadava, D. , Orians, G. H. ve Heller, H. C. (2003). The genetics of viruses and prokaryotes. Life: The science of biology (7. baskı, sayfa 257-277). Sunderland, MA: Sinauer Associates, Inc. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). Conjugation depends on the presence of a conjugative plasmid. Biology (10. baskı, sayfa 548-550). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The origin of species. Campbell biology (10. baskı, sayfa 500-518). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Transposable elements and related sequences. Campbell biology (10. baskı, sayfa 444-445). San Francisco, CA: Pearson. Todar, K. (2012) The growth of bacterial populations (sayfa 3). Todar's online textbook of bacteriology. Alıntı yapılan adres: http: //textbookofbacteriology. net/growth_3. html.\nKonuyu ne kadar iyi anladığınızı test edin\nAşağıdaki gen transferi yöntemlerini tanımları ile eşleştirin. Transfer türüTanım Konjügasyon Transformasyon Transdüksiyon Bir bakteri hücresi ortamından DNA alır Bakterilerden biri DNA'sını fiziksel olarak bağlı olduğu bir başka bakteriye aktarır. Bir virüs, DNA'yı bir bakteri hücresinden diğerine taşır. İpucu Transformasyonda, prokayotlar DNA'yı doğrudan içinde bulundukları ortamdan, ya dairesel plazmid ya da homolog rekombinasyon yolu ile prokaryotun genomuna entegre olabilen DNA fragmanları formunda alırlar. Transdüksiyon sırasında bir virüs, DNA'yı bir prokaryottan diğerine taşır. Bakterileri enfekte edebilen virüsler olan bakteriyofajlar, yeni viral parçacıkların üretimi sırasında konak bakterilerden yanlışlıkla DNA alıp, enfekte ettikleri hücreye bakteri DNA'sını enjekte edebilirler. Konjügasyon sırasında, bir prokaryot DNA'sını diğer bir prokaryota, iki hücre arasında fiziksel bir bağlantı gerektiren bir süreçte çiftleşme köprüsü adı verilen bir yapı ile aktarır. Kontrol et"
    },
    {
        "url": "https://tr.khanacademy.org/science/biology/bacteria-archaea/prokaryote-metabolism-ecology/a/prokaryote-metabolism-nutrition",
        "title": "Prokaryot Metabolizması",
        "contents": "Önemli noktalar:\nBazı prokaryotlar fototroftur yani enerjilerini güneşten alırar. Diğerleri ise kemotroftur yani enerjilerini kimyasal bileşiklerden alırlar. Bazı prokaryotlar, karbonu CO2‍ 'den sabitleyen ototroflardır. Bazıları da karbonu diğer organizmaların organik bileşiklerinden alan heterotroflardır. Prokaryotların aerobik (oksijene ihtiyaç duyan) veya anaerobik (oksijene dayalı olmayan) metabolizmaları olabilir ve bazıları bu ikisi arasında geçiş yapabilir. Bazı prokaryotlar, azot ya da sülfür içeren karışımları metabolize etmelerini sağlayan özel enzimlere ve yollara sahiptirler. Prokaryotlar, ekosistemler içindeki besin zincirlerinde önemli roller oynarlar.\nGiriş\nGenel anlamda, senin ve benim kendimizi beslemek için oldukça sınırlı sayıda yolumuz olduğunu söyleyebiliriz. Sebzeler ve dondurma arasında karar verme şansımız olabilir (ikisinin de sağlıklı miktarlarda zevkini çıkarabilmenin umuduyla! ). Ancak, fotosentez yapmamız çok olası değil. Ya da kahvaltı için \"çürük yumurta kokusundan\" sorumlu hidrojen sülfür bileşiğini yememiz de pek olası değil.\nProkaryotlar (bakteri ve arkelar) beslenme stratejileri bakımından insanlardan çok daha çeşitli yollara sahiplerdir; bu, aynı zamanda onların sabit karbon (yakıt molekülleri) ve enerji elde etme yollarıdır. Bazı türler ölü bitkiler ve hayvanlar gibi organik maddeler tüketirler. Diğerleri kayalardaki inorganik bileşikler sayesinde hayatlarını sürdürürler. Thiobacillus concretivorans isimli bir bakteri, metalleri eritebilen sülfürik asit tüketir! 1‍\nBu makalede, prokaryotların yemeklerini elde etme ve metabolize etmelerinin ve besin zincirini nasıl etkileyebildiklerinin birçok yolunu daha yakından inceleyeceğiz.\nBeslenme modları\nDünyadaki tüm yaşam formları, hücrelerini oluşturan makromolekülleri oluşturmak için enerjiye ve sabit karbona (organik moleküllere dahil edilen karbon) ihtiyaç duyarlar. Bu insanlar, bitkiler, mantarlar ve elbette prokaryotlar için de geçerlidir. Yaşayan organizmalar, enerji ve karbonu nasıl sağladıklarına göre sınıflandırılabilirler.\nOrganizmaları ilk olarak sabit (kullanılabilir) karbonu nereden aldıklarına göre sınıflandırabiliriz:\nKarbonu, karbondioksitten (CO2‍ ) ya da başka inorganik bileşiklerden sabitleyen organizmalar ototroflar olarak adlandırılırlar. Diğer organizmalar tarafından yapılan organik bileşiklerden (organizmaları veya yan ürünlerini yiyerek) sabit karbon alan organizmalara heterotrof adı verilir.\nOrganizmaları ayrıca enerjiyi nereden aldıklarına göre de sınıflandırabiliriz:\nEnerji kaynağı olarak ışık (genellikle güneş) kullanan organizmalar fototroflar olarak adlandırılırlar. Enerji kaynağı olarak kimyasalları kullanan organizmalar kemotroflar olarak adlandırılırlar.\nProkaryotları (ve diğer organizmaları) enerji ve karbon kaynaklarına göre dört farklı gruba ayırabiliriz:\nBeslenme modu Enerji kaynağıKarbon kaynağıFotoototrof Işık Karbondioksit (veya ilgili bileşikler)Fotoheterotrof Işık Organik bileşikler Kemoototrof Kimyasal Bileşikler Karbondioksit (veya ilgili bileşikler)Kemoheterotrof Kimyasal Bileşikler Organik Bileşikler\nBitkiler gibi fotoototrofları ve insanlar ya da diğer hayvanlar gibi kemoheterotrofları yakından tanıyoruz. Prokaryot türleri, hem bu kategorilere hem de bitkilerin veya hayvanların bulunmadığı, diğer kateogorilere göre daha az bilinen iki kategoriye aittirler (fotoheterotroflar ve kemoototroflar). 2, 3‍\nAerobik ve anaerobik solunum\nProkaryotların insanlara göre farklı olduğu (ki bizden çok daha çeşitliler! ) bir metabolik alan da oksijen ihtiyaçlarıdır. Bazılarının oksijene ihtiyacı vardır, oksijen bazılarını zehirler ve bazıları da bulabilmelerine bağlı olarak oksijeni kullanabilir ya da kullanmayabilirler.\nMetabolizmalaştırmak için O2‍ 'ye ihtiyaç duyan prokaryotlara zorunlu oksijencil adı verilir. İnsanlar da zorunlu oksijencildir (nefesinizi çok uzun süre tutmaya çalıştığınızda anlamış olabileceğiniz üzere). Organizmalar neden oksijene ihtiyaç duyarlar? Bu prokaryotlar, yakıt moleküllerden enerji sağlamak için elektron taşıma zinciri kullanan aerobik hücresel solunum yaparlar. Oksijen gereklidir, çünkü elektron taşıma zincirinin sonundaki son elektron alıcısı olarak görev yapmaktadır. O2‍ 'yi tolere edemeyen ve sadece anaerobik metabolizma gerçekleştiren prokaryotlara zorunlu oksijensizler adı verilir. C. botulinum (konserve gıdada çoğaldığında botulizme (bir tür gıda zehirlenmesi) neden olan bakteri) zorunlu oksijensizdir: dış ortamla ilişkisi olmayan konservelerin içinde hızlı bir şekilde çoğalmalarının sebebi de budur. 4‍ Bu organizmalar oksijensiz ortamda nasıl metabolize olurlar? Bu prokaryotlar, piruvatı laktik asit veya etanole dönüştüren bir işlem olan fermantasyonu kullanabilirler. Alternatif olarak, elektron taşıma zincirinde son elektron alıcısı olarak oksijen olmayan bir molekül (nitrat veya sülfat gibi) kullanan hücresel solunum, yani anaerobik (oksijensiz) solunum da yapabilirler. Fakültatif anaeroblar O2‍ mevcut olduğunda aerobik metabolizmayı, oksijen olmayan ortamda anaerobik metabolizmayı kullanırlar. Stafilokok ve streptokok enfeksiyonlarına neden olan bakteriler, fakültatif anaeroblara örnektir.\nGörsel hakları: \"Clostridium botulinum, \" U. S. Centers for Disease Control and Prevention (Public Health Image Library), genel kullanıma açık.\nSülfür ve azot metabolizması\nBazı bakterilerin ve arkelerin, ökaryotların yapamayacağı yollarla azotu ve sülfürü metabolizmalaştırmalarını sağlayan metabolik yolakları vardır. Bazı durumlarda, enerji elde etmek için azot ya da sülfür içeren moleküller kullanırlar ancak bazı durumlarda da bu molekülleri bir formdan diğerine dönüştürmek için enerji harcarlar.\nSülfür metabolizması\nSülfür metabolize eden prokaryotların bazı etkileyici örnekleri derin deniz ekosistemlerinde bulunur. Örneğin, belli prokaryotik türler sıcak hidrotermal menfezlerin borularından hidrojen sülfürü (H2S‍ ) oksitleyebilirler. İnorganik karbonu sudan şekere ve diğer organik moleküllere sabitlemek için kemosentez adı verilen bir işlemde açığa çıkan enerjiyi kullanırlar. 6‍\n_Görsel hakları: \"Champagne vent white smokers. jpg, \" NOAA (genel kullanıma açık). _\nSülfür metabolizması yapan prokaryotlar, derin deniz habitatlarındaki (en küçük ışık ışınının bile fotosentezi desteklemek için ulaşamadığı yerlerde) besin zincirlerinin temelini oluştururlar. Sülfür metabolizörleri, okyanus yüzeyinin binlerce metre altındaki solucanlar, yengeçler ve karidesler de dahil olmak üzere birçok organizma topluluklarını destekler.\nAzot metabolizması\nAzot metabolizmalaştıran prokaryotlar arasında azot sabitleyiciler, azotlayıcılar ve azot gidericiler bulunur. Bu prokaryotlar, azot bileşiklerini bir kimyasal formdan diğerine dönüştürerek azot döngüsünde önemli roller oynarlar.\n_Görselin uyarlandığı kaynak: \"Nitrogen-fixing nodules in the roots of legumes. . JPG, \" Terraprima (CC BY-SA 3, 0). _\nAzot sabitleyici prokaryotlar, atmosferik azotu (N2‍ ), bitkilerin ve diğer organizmaların organik moleküllere dahil edebileceği amonyağa ( text NH3‍ ) dönüştürürler (“sabitlerler”). Baklagil ailesindeki bezelye gibi bazı bitki türleri, azot sabitleyici bakterilerle karşılıklı yararlı ilişkiler (mutualizm) kurarlar. Bitkiler bakterileri kök nodülleri denilen yapılarda barındırıp beslerken, bakteriler de bitkinin köklerine sabit azot sağlarlar.\nAzotlayıcı bakteriler olarak adlandırılan, topraktaki diğer prokaryotlar, amonyağı, bitkiler tarafından da emilebilen diğer bileşik türlerine (nitratlar ve nitritler) dönüştürür. Azot giderici prokaryotlar, nitratı N2‍ gazına dönüştürerek işlemin aşağı yukarı tersini yaparlar.\nBiyojeokimyasal döngüler\nKimyasal elementlerin geri dönüşümünün sürekliliği, ekosistemlerin işleyişi için hayati öneme sahiptir. Dünyadaki biyojeokimyasal döngülerde, kimyasal elementler tekrarlanan bir döngüde çeşitli farklı formlara dönüştürülür.\nProkaryotlar çeşitli metabolizmaları sayesinde birçok küresel döngüde önemli roller oynarlarlar. Bu bölümde azor ve karbon döngülerindeki işlevlerini daha yakından inceleyeceğiz.\nAzot döngüsü\nSon bölümde gördüğümüz gibi, azot sabitleyici prokaryotlar atmosferik azotu ( text N2‍ ) amonyağa (NH3‍ ) dönüştürürler (“sabitlerler”). Bitkiler ve diğer organizmalar daha sonra bu amonyağı amino asitler ve nükleotitler gibi moleküller oluşturmak için kullanabilirler.\nToprakta yaşayan diğer prokaryotlardan olan azotlayıcı bakteriler, amonyağı, bitkiler tarafından da emilebilen diğer bileşik türlerine (nitratlar ve nitritler) dönüştürürler. Nitratları N2‍ 'ye dönüştüren azot giderici prokaryotlar, azot atomlarını topraktan atmosfere geri taşırlar.\nAşağıdaki görsel, prokaryotların rollerine vurgu yaparak azot döngüsünün basitleştirilmiş bir versiyonunu gösteriyor.\n_Görselin uyarlandığı kaynak: \"Nitrogen cycle\" by Johann Dréo (CC BY-SA 3, 0). Uyarlanmış görsel CC BY-SA 3, 0 lisanslıdır. _\nKarbon döngüsü\nProkaryotlar karbon döngüsü için de önemlidirler. Fotosentetik prokaryotlar, örneğin siyanobakteriler, CO2‍ 'yi atmosferden almak ve organik moleküllere sabitlemek için ışık enerjisi kullanırlar. Bu fotosentetik bitkiler tarafından gerçekleştirilen temel işlemin aynısıdır.\nProkaryotik ayrıştırıcılar ise karbonu tam tersi yönde hareket ettirirler. Ölü organik maddeleri (daha önce yaşayan bitki ve hayvanlardan) parçaladıklarında, CO2‍ 'yi hücresel solunum yolu ile atmosfere geri döndürürler. Ayrıştırma, çeşitli başka element ve inorganik molekülleri de yeniden kullanılabilmeleri için serbest bırakır.\nAşağıdaki görsel, prokaryotların rollerine vurgu yaparak karbon döngüsünün basitleştirilmiş bir versiyonunu gösteriyor.\nAçıklama ve KaynaklarÖzellik Bu makalenin uyarlandığı kaynak: \"Prokaryotic metabolism, \" Open Stax College, Biology (CC BY 4. 0). Orijinal makaleyi ücretsiz olarak bu adresten indirebilirsiniz: http: //cnx. org/contents/47cb544e-2d71-4962-8d42-87f00bad4045@10. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar Bryson, B. (2003). A short history of nearly everything. New York, NY: Broadway Books. Photoheterotroph. (17 Ocak 2016). Alıntı yapılan tarih ve kaynak: 17 Mayıs 2016, Wikipedia: https: //en. wikipedia. org/wiki/Photoheterotroph. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Diverse nutritional and metabolic adaptations have evolved in prokaryotes. Campbell biology (10. baskı, sayfa 575). San Francisco, CA: Pearson. Clostridium botulinum. (4 Mart 2016). Alıntı yapılan tarih ve adres: 21 Mart 2016, Wikipedia: https: //en. wikipedia. org/wiki/Clostridium_botulinum. Facultative anaerobic organism. (23 Aralık 2015). Alıntı yapılan tarih ve kaynak: 17 Mayıs 2016, Wikipedia: https: //en. wikipedia. org/wiki/Facultative_anaerobic_organism. National Oceanic and Atmospheric Administration. (12 Şubat 2013). Chemosynthesis vs. photosynthesis. _Ocean explorer. Alıntı yapılan kaynak: http: //oceanexplorer. noaa. gov/edu/learning/5_chemosynthesis/activities/chemovsphoto. html. Hydrothermal vent. (14 Mart 2016). Alıntı yapılan tarih ve kaynak: 14 Mart 2016, Wikipedia: https: //en. wikipedia. org/wiki/Hydrothermal_vent. Ek referanslar Anaerobic respiration. (29 Şubat 2016). Alıntı yapılan tarih ve adres: 14 Mart 2016, Wikipedia: https: //en. wikipedia. org/wiki/Anaerobic_respiration. Botulism. (14 Mart 2016). Alıntı yapılan tarih ve adres: 21 Mart 2016, Wikipedia: https: //en. wikipedia. org/wiki/Botulism. Bryson, B. (2003). A short history of nearly everything. New York, NY: Broadway Books. Chemosynthesis. (2 Şubat 2016). Alıntı yapılan tarih ve adres: 14 Mart 2016, Wikipedia: https: //en. wikipedia. org/wiki/Chemosynthesis. Clostridium botulinum. (4 Mart 2016). Alıntı yapılan tarih ve adres: 21 Mart 2016, Wikipedia: https: //en. wikipedia. org/wiki/Clostridium_botulinum. Denitrifying bacteria. (2 Mart 2016). Alıntı yapılan tarih ve adres: 14 Mart 2016, Wikipedia: : https: //en. wikipedia. org/wiki/Denitrifying_bacteria . Facultative anaerobic organism. (23 Aralık 2015). Alıntı yapılan tarih ve kaynak: 17 Mayıs 2016, Wikipedia: https: //en. wikipedia. org/wiki/Facultative_anaerobic_organism. Hydrothermal vent. (14 Mart 2016). Alıntı yapılan tarih ve adres: 14 Mart 2016, Wikipedia: https: //en. wikipedia. org/wiki/Hydrothermal_vent. Lindemann, W. C. and Glover, C. R. (1990). Nitrogen fixation by legumes. College of agriculture and home economics. Alıntı yapılan adres: http: //www. csun. edu/~hcbio027/biotechnology/lec10/lindemann. html. National Oceanic and Atmospheric Administration. (12 Şubat 2013). Chemosynthesis vs. photosynthesis. _Ocean explorer. Alıntı yapılan adres: http: //oceanexplorer. noaa. gov/edu/learning/5_chemosynthesis/activities/chemovsphoto. html. Nitrogen assimilation. (8 Şubat 2016). Alıntı yapılan tarih ve adres: 14 Mart 2016, Wikipedia: https: //en. wikipedia. org/wiki/Nitrogen_assimilation. Nitrogen-fixing bacteria. (3 Şubat 2016). Encyclopedia Britannica. Alıntı yapılan adres: http: //www. britannica. com/science/nitrogen-fixing-bacteria. Photoheterotroph. (17 Ocak 2016). Alıntı yapılan tarih ve kaynak: 17 Mayıs 2016, Wikipedia: https: //en. wikipedia. org/wiki/Photoheterotroph. Purves, W. K. , Sadava, D. , Orians, G. H. ve Heller, H. C. (2003). Prokaryotes have exploited many metabolic possibilities. Life: The science of biology (7. baskı, sayfa 532). Sunderland, MA: Sinauer Associates, Inc. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Diverse nutritional and metabolic adaptations have evolved in prokaryotes. Campbell biology (10. baskı, sayfa 575-576). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Prokaryotes play crucial roles in the biosphere. Campbell biology (10. baskı, sayfa 581-582). San Francisco, CA: Pearson. Simplified summary of microbial metabolism. Lectures 1 & 2: The biosphere & carbon and energy metabolism. Alıntı yapılan adres: http: //web. mit. edu/7, 01x/7, 014/documents/Carbon_and_energy_Lecture_Handout_000. pdf. Sulfolobus. (1 Mart 2016). Alıntı yapılan tarih ve adres: 14 Mart 2016, Wikipedia: https: //en. wikipedia. org/wiki/Sulfolobus. Sulfur metabolism. (20 Şubat 2016). Alıntı yapılan tarih ve adres: 14 Mart 2016, Wikipedia: https: //en. wikipedia. org/wiki/Sulfur_metabolism. Wilkins, D. ve Gray-Wilson, N. (23 Mart 2016). Prokaryote nutrition and metabolism - Advanced. CK-12 biology advanced concepts. Alıntı yapılan kaynak: http: //www. ck12. org/book/CK-12-Biology-Advanced-Concepts/section/11, 9/.\nKonuyu anlayıp anlamadığınızı kontrol edin!\nBakterilerin metabolitik stratejileri ile ilgili olan aşağıdaki ifadeleriden hangileri doğrudur? Doğru Yanlış Bazı bakteriler aynen bitkiler gibi, fotosentez yapar ve oksijen üretirler. Bakteriler her zaman ototrofiktir yani ancak ışık veya kimyasal kaynaklardan enerji alabilirler. Bazı kemosentetik bakteriler, fotosentezin mümkün olmadığı topluluklara enerji ve sabit karbon sağlamaktadırlar (örnek: derin deniz menfezleri). Bazı bakteriler konak organizmaların içinde simbiyotik olarak yaşar ve konağına besin sağlarlar. İpucu Bazı bakteriler kendi yakıt moleküllerini sentezlerken/kendi karbonlarını sabitlerken (ototrofik), diğerleri sabit karbonu çevrelerinden alırlar (heterotrofik). Bazı ototroflar kendi yakıt moleküllerini sentezlemek için ışık enerjisi kullanırken diğerleri enerjilerini kimyasal kaynaklardan alırlar. Kimyasal kaynaklardan enerji alan ve bu enerjiyi karbonu sabitlemek için kullanan bakterilere kemosentetik organizmalar adı verilir. Bu bakteriler, derin deniz menfezleri gibi ışık bulunmayan topluluklar için önemli olabilir. Bu ekosistemlerde gıda zincirinin temelini oluşturabilirler (birincil üreticiler olarak hareket edebilirler). Bazı bakterilerin diğer organizmalarla simbiyotik (karşılıklı fayda sağlayan) ilişkileri vardır; bu bakteriler o organizmaların içinde yaşarlar ve onlara besin sağlarlar. Bakterilerin metabolik stratejileri hakkında doğru olan ifadeler: Doğru Yanlış Bazı bakteriler aynen bitkiler gibi, fotosentez yapar ve oksijen üretirler. Bakteriler her zaman ototrofiktir yani ancak ışık veya kimyasal kaynaklardan enerji alabilirler. Bazı kemosentetik bakteriler, fotosentezin mümkün olmadığı topluluklara enerji ve sabit karbon sağlamaktadırlar (örnek: derin deniz menfezleri). Bazı bakteriler konak organizmaların içinde simbiyotik olarak yaşar ve konağına besin sağlarlar. Kontrol et"
    },
    {
        "url": "https://tr.khanacademy.org/science/biology/bacteria-archaea/prokaryote-metabolism-ecology/a/prokaryote-interactions-ecology",
        "title": "Prokaryot Etkileşimleri ve Ekoloji",
        "contents": "Önemli noktalar:\nBakteriler kooperasyona yatkın organizmalardır. Bazıları, çok hücreli dokulara benzeyen düzenli yapılar geliştirmiştir. Biyofilmler mikroorganizmalardan oluşan, bir arada kalarak besin alışverişi yapan yüzeye yapışık gruplardır. Bazı prokaryotlar, bitkiler, hayvanlar veya mantarlar ile yakın bağlar kurmuşlardır. Bu bağlar, mutualizm (+/+), kommensalizm (+/0), ya da parasitizm (+/-) olarak sınıflandırılabilir.\nBakteriler: Şaşkınlık verici seviyede etkileşimli!\nBakteri dediğimde aklınıza ilk gelen şey nedir? Aklınıza gelenlerden birinin kooperasyon olmadığı üzerine bahse girebilirim! Ancak bakteri ve diğer prokaryotlar (arkeler), biyologların başlangıçtaki düşüncelerinin aksine sosyal ve hatta kooperasyona yatkın canlılardır!\nBazı bakteriler gruplar halinde, metabolik görevleri ve ürünleri paylaşarak kooperasyon yaparlar. Diğerleri konak bir organizma ile kooperatife dayalı birlikler oluştururlar (bu birliklerin kimi nötr kimi ise zararlıdır).\nBu makalede, bakterilerin birbirileri ile nasıl kooperasyon yaptıklarını ve kimi zaman ''çok hücreli'' organizmalar gibi davranan organize gruplar oluşturduklarını göreceğiz. Ardından da diğer türler ile nasıl etkileşimler içerisinde olduklarını işleyeceğiz.\nBakterilerde kooperasyon ve ''çok hücrelilik''\nBakteriler birbirleri ile kooperasyon yapmaktan çoğu zaman fayda sağlarlar. Bu kooperasyon zaman zaman basit olabilirken zaman zaman da ökaryotik çok hücrelilik gibi karmaşık ve üst düzey bir hal alabilir!\nBiyolojideki süregelen tartışmalardan biri olan bakterilerin bu davranışının çok hücreli olarak değerlendirilip değerlendirilemeyeceğini kendiniz görmeniz adına, size birkaç bakteri kooperasyonu örneği vermek istiyoruz. 1, 2‍\nMikobakteriler\nMikobakteriler toprakta yaşayan ve diğer koordineli gruplar hatat özelleşmiş hücreleri olan daha karmaşık yapılar oluşturacak şekilde etkileşimlere giren bakterilerdir. Kaynak sıkıntısı olmadığında, mikobakteriler küme adı verilen gruplar oluştururlar. Kümeler koordineli bir şekilde hareket ederler ve toprağa sindirim enzimleri salgılayarak sindirilmiş maddelerin emilimini gerçekleştirirler. 3‍\n_Görsel hakları: \"Myxococcus xanthus\" Michiel Vos (CC BY 2, 5). _\nMikobakteriler kaynak sıkıntısı baş gösterdiğinde ise, bir araya gelerek çok hücreli yapıları andıran ve yukarıdaki görselde yer alan sporokarp adı verilen yapılar oluştururlar. Sporokarplarda hücreler, mikospor adı verilen ve spora benzeyen yapılara gelişirler. Her mikosporun uzun süre hayatta kalabilmesini sağlayan kalın bir hücre duvarı vardır. Mikosporlar kaynak sıkıntısı ortadan kalktığında çimlenir ve yeni bir küme ortaya çıkar. 3‍\nZincir oluşturan siyanobakteriler\nAnabaena cinsinden siyanobakteriler, ikiye bölünme ile çoğaldıklarında kendilerinden ayrılmazlar. Bunun yerine, aşağıdaki görselde gösterildiği gibi hücrelerden oluşan bir zincir halinde bir arada kalırlar.\n_Görselin uyarlandığı kaynak: \"Anabaena circinalis\" by Imre Oldal (CC BY-SA 4, 0). Uyarlanmış görsel CC BY-SA 4, 0 lisanslıdır. _\nSiyanobakteri hücrelerinin hem fotosentez yapma hem de azot sabitleme kapasiteleri vardır. Ancak, fotosentezde açığa çıkan oksijen, azot sabitleyen enzimleri etkisiz hale getirerek azot sabitlenmesini engellediği için tek bir hücre her iki işlemi de aynı anda yapamaz. 4‍\nBu problemi aşmak için, ortamdaki azot seviyesi düşük olduğunda zincirde yer alan hücrelerin bazıları heterosiste dönüşürler. Heterosistler, zincirdeki fotosente yapan diğer hücrelerin aksine azot sabitleme konusunda özelleşmiş hücrelerdir. 5‍\nBiyofilmler, çoğunluğunu kendi salgıladıkları karbonhidratlardan oluşan, yapışkana benzeyen bir sıvı sayesinde bir arada kalan, yüzeye yapışık bir mikroorganizma grubudur. Biyofilmler çoğu zaman, bakteriler arasındaki bir iletişim çeşidi olan çoğunluğu algılama mekanizması ile oluşurlar. Çoğunluğu algılama mekanizmasında, bakteriler, popülasyon yoğunluğunu algılamalarını sağlayan sinyaller alıp verirler ve yoğunluk belirli bir eşik seviyesinin üzerine çıktığında davranışlarını değiştirirler.\nBiyofilmler çoğunlukla farklı bakteri türleri ya da diğer mikroorganizmaları da içerirler. Bazı durumlarda, biyofilmin farklı üyeleri, bazıları diğerlerinin kullanabileceği molekülleri üretmek suretiyle metabolik olarak birbirlerini tamamlarlar. Biyofilmler, besin ve atık ürünlerin alışverişi için su geçirgen kanallara sahiptir. Bazı biyologlar bu yapıları ''ilkel dolaşım sistemleri'' ile karşılaştırırlar. 6‍\nDoğadaki bakterilerin çoğu, serbestçe dolaşmak yerine yüzeyler üzerinde yaşarlar ve biyofilmler hemen hemen her yerde görülebilir. Mutfak tezgahları, kesme tahtaları, lavabolar ve tuvaletler gibi evlerde bulunan yüzeylerde oluşurlar. Dişçilerin diş temizliği sırasında dişlerimizden kazıdığı plak da aslında bir biyofilmdir!\n_Görsel hakları: \"Staphylococcus aureus biofilm\", Centers for Disease Control and Prevention (genel kullanıma açık). _\nBiyofilmler, problem teşkil ettiklerinde gündeme gelirler. Yukarıda gösterilen Staphylococcus biyofilmi gibi patojenik ya da hastalığa sebep olan biyofilmler, hastaneler için çok ciddi bir problemdir. Antibiyotikler ile ortadan kaldırılmaları zordur ve özellikle de kataterler gibi medikal malzemelere bulaşmaları durumunda inatçı enfeksiyonlara sebep olurlar. Metal boruları aşındırıp, endüstriyel malzemelere zarar veren biyofilmler de vardır.\nFaydalı uygulamaları olan biyofilmlerden de bahsedebiliriz. Örnek vermek gerekirse, atık su işleme santrallerinde, organik maddeleri, kanalizasyondan ayıran biyofilmler kullanılmaktadır.\nÇok hücreli mi yoksa değil mi?\nYukarıda örneklerde, bakterilerin kooperasyon içerisinde etkileşimde bulunduklarını gördük. Bir biyofilmdeki hücrelerin sosyal davranışları da bir noktaya kadar, çok hücreli bir organizmadaki hücreler arasındaki kooperasyona benzetilebilir. Bana soracak olursanız, anabaena ve mikobakterilerin, çok hücreli olmaya çok daha yakın olduklarını bile iddia edebilirim!\nBazı bilim insanları, kooperatif bakterilerin çok hücreli organizmalar olarak görülebileceğini ileri sürüyorlar. Ancak diğerleri, prokaryotların çok hücreli olamayacaklarını ve bunların, bir karınca yuvasındaki karıncalar gibi, kooperasyon halinde bulunan bireyler olduklarını savunmaktadır. Peki siz hangi taraftasınız?\nMutualist, kommensal ve parazit bakteriler\nBakterilerin birlikte çalışarak ya da etkileşimde bulunarak organize (çok hücreli demeye var mısınız? ) birlikler kurdukları bazı özel durumları inceledik. Ancak birçok bakteri tipi, içlerinde yaşamak suretiyle insanlar gibi ökaryotik türler ile de ilişki kurarlar.\nTürler arasındaki üç önemli ekolojik etkileşim tipi, mutualizm, kommensalizm ve parazitizm olarak adlandırılır. Bakteriler bu etkileşim türlerinin üçüne de katılabilirler. Biz insanların bu üç kategoriye de dahil olan bakteriler ile karşı karşıya kaldığımız durumlar vardır!\nMutualizm\nBazı bakteriler, mutualizm adı verilen, iki organizma arasında karşılıklı fayda sağlayan (+/+) ilişkiler kurarlar.\nÖrneğin bağırsaklarda yaşamakta olan Ruminococcus bakterileri, otlarda bulunan şeker olan selülozu, ineklerin kullanabilecekleri bir şeker formuna parçalarlar. Bu bakteriler olmadan ineklerin yedikleri otları sindirmeleri söz konusu değildir. Bakteriler ise bunun karşılığında besin ve yaşayacak bir yer (ineğin bağırsağı) sahibi olurlar. 7‍\nKommensalizm\nBakteriler, bir tarafın fayda sağladığı diğer tarafın ise etkilenmediği (+/0) bir ilişki türü olan kommensalizmde yapabilirler.\nÖrneğin biz insanlar, bizimle kommensal bir ilişki içerisinde bulunan (örneğin metabolik yan ürünler ya da ölü hücreler ile beslenen) milyonlarca bakteriye ev sahipliği yapmaktayız. Ancak bu komensal ilişkileri yakından incelediğimizde aşağıda gösterildiği gibi çoğu zaman bir miktar mutualizme ya da parazitizme kayan ilişkilerle karşılaşırız. 8‍\nParazitizm\nParazitizm bir organizma fayda sağlarken diğerinin zarar gördğü (+/-) ilişki türüdür. Parazit bakteriler insanların en sık karşılaştığı bakterilerdir ve bakteri dendiğinde aklımıza hemen ''mikropların'' gelmesinin sebebi de bunlardır.\nİnsanlarda hastalıklara sebep olan bakteriler insan vücudundan kaynak sağlarken bir yandan da insan vücuduna saldırarak bakteriyel enfeksiyon olarak kendilerini gösterirler.\nHastalığa sebep olan bakteriler konaklarına çeşitli şekillerde zarar verebilirler: dokulara saldırmak, toksinler üretmek ya da konak hücrelere doğrudan zarar vermek. 9, 10‍ Toksoplazmosise sebep olan Toxoplasma gondii gibi bazı bakteriler, doğrudan konak hücrelerin içine girerler.\nDividing Toxoplasma gondii bacteria marked with glowing tags. _Image credit: \"Toxoplasma gondii\", Ke Hu and John M. Murray (CC BY 4. 0). _11‍\nKonuyu anlayıp anlamadığınızı kontrol edin!\nMikobakteriler küme adı verilen kooperatif gruplar halinde yaşayan toprak bakterileridir. Kaynak sıkıntısı baş gösterdiğinde, tekil mikobakteriler, sporokarplar oluşturmak üzere birleşirler. Sporokarplar, bazı hücrelerin, zorlu koşullara karşı direnç gösterebilen kalın hücre duvarları olan özelleşmiş yapılar olan sporlar olarak gelişim göstermesine olanak sağlayan çok hücreli bir yapıdır. Koşullar düzeldiğinde, sporlar çimlenerek yeni kümeler oluştururlar. Sporokarplar mikobakteri popülasyonlarının hayatta kalmasına nasıl yardımcı olabilir? Doğru olan tüm cevapları seçin: Doğru olan tüm cevapları seçin: (A şıkkı) Kaynak sıkıntısı sona erene kadar bazı grup üyelerinin spor olarak hayatta kalmalarına olanak vererek. AKaynak sıkıntısı sona erene kadar bazı grup üyelerinin spor olarak hayatta kalmalarına olanak vererek. (B şıkkı) Kaynak rekabetini azaltacak şekilde bazı mikobakterilerin gruptan ayrılmasını sağlayarak. BKaynak rekabetini azaltacak şekilde bazı mikobakterilerin gruptan ayrılmasını sağlayarak. (C şıkkı) Kaynak sıkıntısı sona erdiğinde bir mikobakteri grubunun çimlenerek, popülasyonun grup halinde yaşama davranışlarını sürdürmesini sağlayarak. CKaynak sıkıntısı sona erdiğinde bir mikobakteri grubunun çimlenerek, popülasyonun grup halinde yaşama davranışlarını sürdürmesini sağlayarak. (D şıkkı) Mikobakterilerin yiyebileceği meyveler oluşturarak DMikobakterilerin yiyebileceği meyveler oluşturarakİpucu Kaynak sıkıntısı olduğunda, popülasyondaki tüm mikobakteriler sporokarplar oluşturmak için bir araya gelirler. Bu da popülasyondaki bireylerin gruptan ayrılmadığı anlamına gelir. Sporlar hücre duvarları sayesinde zorlu koşullardan korunduğu için, kaynak sıkıntısı sona erene kadar uykuda ve güvende kalabilirler. Bu da bazı mikobakterilerin uygun olmayan koşullarda hayatta kalmasını sağlar. Sporokarplarda, birçok hücre spor olacak şekilde olgunlaşır. Bu, kaynak sıkıntısı sona erdiğinde, bu mikobakterilerin çimlenebileceği anlamına gelir. Sonuç olarak, koşulların yeniden uygun olması durumunda bir mikobakteri grubu yeniden ortaya çıkar ve mikobakteriler grup halinde yaşamlarını sürdürmeye devam ederler. Kooperasyon içerisinde sporokarplar oluşturmak mikobakteri popülasyonlarının hayatta kalmasına nasıl yardımcı olabilir: Kaynak sıkıntısı sona erene kadar bazı grup üyelerinin spor olarak hayatta kalmalarına olanak vererek. Kaynak sıkıntısı sona erdiğinde bir mikobakteri grubunun çimlenerek, popülasyonun grup halinde yaşama davranışlarını sürdürmesini sağlayarak. Kontrol et\nAçıklama ve KaynaklarÖzellikler ve referanslar: Bu makalenin uyarlandığı kaynak: \"Prokaryotic diversity, \" Open Stax College, Biology CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 8. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Gould, S. E. (16 Kasım 2011). Bacteria with bodies - multicellular prokaryotes. Scientific american. Alıntı yapılan kaynak: https: //blogs. scientificamerican. com/lab-rat/bacteria-with-bodies-multicellular-prokaryotes/. General, non-lecture-specific questions. MCB 150 frequently asked questions. Alıntı yapılan tarih ve kaynak: 29 Ekim 2016, https: //www. life. illinois. edu/mcb/150/private/faq/index. php? action=artikel&cat=2&id=99&artlang=en. Gilmore, D. The myxobacteria. Alıntı yapılan kaynak: http: //www. clt. astate. edu/dgilmore/Research%20students/myxobacteria2. htm. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Metabolic cooperation. Campbell biology (10. baskı, sayfa 576). San Francisco, CA: Pearson. Starr, C. ve Taggart, R. (2006). Domain bacteria. Biology: The unity and diversity of life (11. baskı, sayfa 338). Belmont, CA: Thomson Higher Education. Davey, M. E. ve O'Toole, G. A. (2000). Microbial biofilms: From ecology to molecular genetics. Microbiol. Mol. Biol. Rev. , 64(4), 847-867. Alıntı yapılan kaynak: http: //www. ncbi. nlm. nih. gov/pmc/articles/PMC99016/. Cellulose degradation in the rumen. (27 Nisan 2013) Alıntı yapılan tarih ve adres: 17 Şubat 2016, Microbe Wiki: https: //microbewiki. kenyon. edu/index. php/Cellulose_Degradation_in_the_Rumen. Todar, K . (2012). The normal bacterial flora of humans. Todar's online textbook of bacteriology. Alıntı yapılan kaynak: http: //textbookofbacteriology. net/normalflora_2. html. Pathogenic bacteria. (18 Mayıs 2016). Alıntı yapılan tarih ve kaynak: 17 Mayıs 2016, Wikipedia: https: //en. wikipedia. org/wiki/Pathogenic_bacteria. Peterson, Johnny W. (1996). Pathogenic mechanisms. S. Baron (ed. ), Medical microbiology (4. baskı, bölüm 7). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8526/#_A549_. Hu, Ke, Jeff Johnson, Laurence Florens, Martin Fraunholz, Sapna Suravajjala, Camille Di Lullo, John Yates, David S. Roos ve John M. Murray. (2006). Cytoskeletal components of an invasion machine-the apical complex of Toxoplasma gondii. PLo S Pathogens, 2(2), e13. http: //dx. doi. org/10. 1371/journal. ppat. 0020013. Referanslar: Biofilm. (16 Mart 2016). Alıntı yapılan tarih ve adres: 20 Mart 2016, Wikipedia: https: //en. wikipedia. org/wiki/Biofilm . Botox and its many uses. (Eylül 2009). Consumer reports. Alıntı yapılan kaynak: http: //www. consumerreports. org/cro/2009/09/botox-and-its-many-uses/index. htm. Cellulose degradation in the rumen. (27 Nisan 2013) Alıntı yapılan tarih ve adres: 17 Şubat 2016, Microbe Wiki: https: //microbewiki. kenyon. edu/index. php/Cellulose_Degradation_in_the_Rumen. Gilmore, D. The myxobacteria. Alıntı yapılan kaynak: http: //www. clt. astate. edu/dgilmore/Research%20students/myxobacteria2. htm. Gould, S. E. (16 Kasım 2011). Bacteria with bodies - multicellular prokaryotes. Scientific american. Alıntı yapılan kaynak: https: //blogs. scientificamerican. com/lab-rat/bacteria-with-bodies-multicellular-prokaryotes/. Hu, Ke, Jeff Johnson, Laurence Florens, Martin Fraunholz, Sapna Suravajjala, Camille Di Lullo, John Yates, David S. Roos ve John M. Murray. (2006). Cytoskeletal components of an invasion machine-the apical complex of Toxoplasma gondii. PLo S Pathogens, 2(2), e13. http: //dx. doi. org/10. 1371/journal. ppat. 0020013. Escherichia coli. (13 Kasım 2014). Alıntı yapılan tarih ve adres: 17 Şubat 2016, Microbe Wiki: https: //microbewiki. kenyon. edu/index. php/Escherichia_coli. Morowitz, M. J. , Carlisle, E. ve Alverdy, J. C. (2011). Contributions of intestinal bacteria to nutrition and metabolism in the critically ill. Surg Clin North Am, 91_(4), 771-785. http: //dx. doi. org/10, 1016/j. suc. 2011, 05. 001. Open Stax College, Biology. (9 Ekim 2013). Prokaryotic metabolism. Open Stax CNX. Alıntı yapılan kaynak: http: //cnx. org/contents/R8t UTi1x@10/Prokaryotic-Metabolism. Pathogenic bacteria. (18 Mayıs 2016). Alıntı yapılan tarih ve kaynak: 17 Mayıs 2016, Wikipedia: https: //en. wikipedia. org/wiki/Pathogenic_bacteria. Peterson, Johnny W. (1996). Pathogenic mechanisms. In S. Baron (ed. ), Medical microbiology (4. baskı, bölüm 7). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8526/#_A549_. Purves, W. K. , Sadava, D. , Orians, G. H. ve Heller, H. C. (2003). Bacteria and archaea: The prokaryotic domains. Life: The science of biology (7. baskı, sayfa 524-541). Sunderland, MA: Sinauer Associates, Inc. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Bacteria and archaea. Campbell biology (10. baskı, sayfa 575-585). San Francisco, CA: Pearson. Ryan, Meagan. (2011, March 11). Mutualism between humans and E. coli. Themes of parasitology. Alıntı yapılan kaynak: http: //bio390parasitology. blogspot. com/2011/03/mutualism-between-humans-and-e. html. Starr, C. ve Taggart, R. (2006). Domain bacteria. Biology: The unity and diversity of life (11. baskı, sayfa 338-339). Belmont, CA: Thomson Higher Education. Wilkin, D. ve Gray-Wilson, N. (23 Mart 2016). Symbiotic relationships of prokaryotes - Advanced. In CK-12 biology advanced concepts. Alıntı yapılan kaynak: http: //www. ck12. org/book/CK-12-Biology-Advanced-Concepts/section/11. 12/. Woodward, D. ve Schaeffer, S. W. (10 Haziran 2009). Prokaryotes II - Structure and function. Biology 110 - Basic concepts and biodiversity. Alıntı yapılan kaynak: https: //wikispaces. psu. edu/display/110Master/Prokaryotes+II+-+Structure+and+Function."
    },
    {
        "url": "https://tr.khanacademy.org/science/biology/bacteria-archaea/prokaryote-metabolism-ecology/a/prokaryote-classification-and-diversity",
        "title": "Prokaryot Sınıflandırması ve Çeşitliliği",
        "contents": "Önemli noktalar:\nBakteriler ve arkeler olarak adlandırdığımız iki prokaryot üst alemi, yaşam evriminin erken dönemlerinde birbirinden ayrıldı. Bakteriler, hastalığa sebep olan patojenler, yararlı olan ve fotosentez yapanlar ile simbiyontlar olmak üzere çok büyük bir çeşitlilik gösterir. Arkeler de çeşitlidir, fakat hiçbiri patojenik olmamakla birlikte bir çoğu aşırı uç ortamlarda yaşar. Bir DNA dizileme yaklaşımı olan metagenomi, bilim insanlarının kültürlenmeyenleri de dahil olmak üzere yeni bakteri ve arke türlerini tanımlamasını sağlar.\nGiriş\nHem bakterileri hem de arkeleri içeren prokaryotlara hemen hemen her yerde (her ekosistemde, evimizdeki her yüzeyde ve vücudumuzun içinde) rastlayabiliriz. Bunların bazıları okyanusların tabanından bulunan sıcak hava bacaları gibi diğer organizmalar için çok uç olabilecek ortamlarda yaşarlar.\n_Görsel hakları: \"Black smoker in Atlantic ocean, \" P. Rona (genel kullanıma açık). _\nTüm çevremiz onlarla sarılı olmasına rağmen prokaryotların tespit edilmesi, sayılması ve sınıflandırılması zor olabilir. Bugün bilinen prokaryotik türler, var olduğu düşünülen tüm prokaryotik türlerin sadece küçük bir kısmıdır. 1‍ Aslına bakılırsa, \"tür\", prokaryot dünyasın için oldukça karmaşık bir kavramdır.\nBu makalede, önemli prokaryot gruplarını inceleyeceğiz. Sonrasında prokaryotları tespit etmenin ve sınıflandırmanın neden zor olduğuna değineceğiz. Son olarak da, DNA dizileme yömtemlerinin, çevremizdeki prokaryotlar hakkında detaylı bilgi almak için bize nasıl yardımcı olduklarından bahsedeceğiz.\nProkaryotların \"soy ağacı\"\nÇok uzun zaman boyunca, prokaryotların tamamı tek bir üst alem (en büyük taksonomik gruplama) olarak sınıflandırılmıştır.\nAncak, bir mikrobiyolog olan Carl Woese'nin 1970'lerdeki çalışmaları, prokaryotları, Arkeler ve Bakteriler olmak üzere iki farklı soya ayırmıştır. Bu grupların, günümüzdeki üç üst yaşam aleminin ikisi olduğu düşünülmektedir. Üçüncü üst alem olan Ökaryotlar, bitkiler, hayvanlar ve mantarlar gibi tüm ökaryotları içermektedir. 2‍\nWoese tüm bunları nasıl keşfetmiş olabilir? Woese, farklı organizmalardan elde ettiği ribozomal RNA dizilerini araştırarak, bilimde çığır açan bu keşfe imza atmıştır. Ribozomal RNA (r RNA) genleri, türler arasındaki ilişkileri ortaya çıkaran evrim ağaçlarını ya da filojeni için kullanılır. r RNA genleri, organizmalar arası işlevleri aynı olduğu ve yavaş bir şekilde evrimleştikleri için, türler arasındaki evrimsel ilişkilerin (bir türün diğerine ne kadar yakın olduğu) tespit edilmesi açısından sıklıkla kullanılırlar. 3‍ Genel olarak, iki organizmanın r RNA dizilerinin birbirlerinden çok farklı olması, bu iki organizmanın evrimsel olarak birbirine uzak olduğuna; daha az farklı olması ise, bu iki organizmanın evrimsel olarak birbirine daha yakın olduğuna işaret eder. Bu konu ile ilgili daha ayrıntılı bilgi edinmek isterseniz filojenik ağaçlar videomuzu izleyebilirsiniz.\nGörsel hakları: \"Structure of prokaryotes: Figure 3, \" Open Stax College, Biology (CC BY 3, 0).\nMilyonlarca yıl önce birbirlerinden ayrılmış olan Bakteriler ve Arkeler, kendi içlerinde de birçok grup ve türe ayrılmıştır.\nBakteriler üst alemi, Proteobakteriler (proteobacteria), Klamidyalar (chlamydias), Spiroketler (spirochetes), Siyanobakteriler (cyanobacteria) ve gram pozitif bakteriler şubelerine ayrılmıştır.\nProteobakteriler kendi içlerinde, alfadan epsilona olacak şekilde beş gruba ayrılır. Bu grupların mensubu olan türler, farklı yaşam tarzları benimsemişlerdir: kimileri bitkiler ile simbiyotik bir yaşam sürerken, kimileri okyanus tabanlarında bulunan sıcak hava bacalarında yaşarlar, kimileri ise insanlarda rahatsızlıklara sebep olurlar (Helicobacter pylori'nin sebep olduğu mide ülseri ve Salmonella'nın sebep olduğu besin zehirlenmesi gibi).\n_Görsel hakları: \"Structure of prokaryotes: Figure 4, \" Open Stax College, Biology, CC BY 4. 0. Orjinal çalışmalar: “Rickettsia rickettsia”: CDC çalışmasının derlenmesi; alıntı: “Spirillum minus”: Wolframm Adlassnig'in çalışmasının derlenmesi; alıntı “Vibrio cholera”: Janice Haney Carr'ın çalışmasının derlenmesi, CDC; alıntı “Desulfovibrio vulgaris”: raham Bradley'in çalışmasının derlenmesi; alıntı “Campylobacter”: De Wood, Pooley'in çalışmasının derlenmesi, USDA, ARS, EMU; ölçek çubuğu verisi: Matt Russell. _\nBakterilerin diğer dört şubesi de kendi içlerinde büyük bir çeşitlilik barındırırlar. Klamidyalar, konak hücreler içinde yaşayan patojenlerdir. Siyanobakteriler, Dünya'nın oksijen üretimine katkıda bulunan fotosentezci bakteriler olarak bilinirler. Spiroketler, Lyme hastalığına sebep olan Borrelia burgdorferi gibi zararlıların yanında zarasız bakteriler içeren bir şubedir. Aynı durum gram pozitif bakteriler için de geçerlidir: bu şubede yer alan Bacillus anthracis şarbon hastalığına sebep olurken, yoğurdun içinde yer alan probiyotik bakteriler de sağlık açısından son derece yararlıdır. 4‍\n_Görsel hakları: \"Structure of prokaryotes: Figure 5, \" by Open Stax College, Biology, CC BY 4. 0. Orijinal görsel hakları: “Chlamydia trachomatis”: Dr. Lance Liotta Laboratory'nin çalışmalarından derlenmiştir, NCI; alıntı “Treponema pallidum”: Dr. David Cox'un çalışmalarından derlenmiştir, CDC; alıntı “Phormidium”: USGS'nin çalışmalarından derlenmiştir; alıntı “Clostridium difficile”: Lois S. Wiggs'in çalışmalarından derlenmiştir, CDC; ölçek çubuğu verisi: Matt Russell. _\nArkeler üst alemi, Öyarkeota (euryarchaeotes), Krenarkeyota (crenachaeotes), Nanoarkeyota (nanoarchaeotes) ve Korarkeyota (korarchaeotes) şubelerine ayrılmıştır.\nArkeler hem bizim hem de hayvanların vücutlarında (örneğin bağırsaklarda) yaşarlar: hepsi zararsız veya yararlı görünürler. Konu hakkında balzı hipotezler ileriye sürülmüş olsa da, henüz kimse arkelerin neden \"dost canlısı\" olduğunu, yani neden hastalığa sebep olan bir arke türünün evrimleşmediğini tam olarak bilmiyor. 5‍\nİnsan bağırsağının rahat ortamının tadını çıkaran arkelerin yanı sıra, hiç de yaşanılabilir olmayan yerlerde yaşayan birçok ekstremofil tür bulunmaktadır. Bu arke türleri, volkanik kaplıcalar, deniz altında bulunan sıcak hava bacaları ve Lut Gölü gibi çok tuzlu yerlerde yaşarlar.\n_Görsel hakları: \"Structure of prokaryotes: Figure 6, \" Open Stax College, Biology, CC BY 4. 0. Orijinal görsel hakları: “Halobacterium”: NASA'nın çalışmalarından derlenmiştir; alıntı “Nanoarchaeotum equitans”: Karl O. Stetter'ın çalışmalarından derlenmiştir; alıntı “korarchaeota”: Office of Science of the U. S. Dept. of Energy'nin çalışmalarından derlenmiştir; ölçek çubuğu verisi: Matt Russell. _\nEkstremofiller hakkında daha fazla bilgi edinmek istiyorum. Uç durumlarda (koşullarda) gelişmeye uyum sağlamış bakteriler ve arkeler, ekstremofiller (uç durumlarda yaşamayı seven) olarak adlandırılırlar. Ektremofilleri, okyanus tabanları, sıcak su kaynakları, Arktik ve Antarktik bölgeler, çok kuru bölgeler, Dünya'nın derinlikleri, çok sert kimyasal ortamlar, yüksek radyasyon ortamları gibi farklı yerlede bulabiliriz. Tercih ettikleri ya da en azından yaşamlarını sürdürebildikleri ortamlar ile tanımlanan bazı ekstremofil grupları bulunmaktadır. Habitatların uç olarak değerlendirilmesi farklı şekillerde gerçekleşebilir. Örneğin, çözünmüş sodyum klorür ve potasyum karbonat içeren tuz gölleri, hem tuzlu hem de alkalidir. Bu durumda içinde yaşayan organizmaların da hem halofil (tuz seven) hem de alkalifil (yüksek p H değerlerini seven) olması gerekir. Aşağıdaki tablo, bazı ektromofil sınıflarını ve tercih ettikleri koşulları listelemektedir: Ekstremofil tipi Gelişim gösterdiği tipik koşullar Asidofillerp H‍ 3‍ ya da altıAlkalifillerp H‍ 9‍ ya da üzeri Termofiller60‍ ila‍ 80‍ °C‍ (140‍ -‍ 176‍ °F‍ ) arasındaki sıcaklıklar Hipertermofiller80‍ ila‍ 122‍ °C‍ (176‍ -‍ 250‍ °F‍ ) arasındaki sıcaklıklar Psikorofiller-15‍ ila‍ 10‍ °C‍ (5‍ -‍ 50‍ °F‍ ) arası ya da daha düşük sıcaklıklar Halofiller En az 0, 2‍ M‍ tuz konsantrasyonu Ozmofiller Yüksek şeker konsantrasyonu Tablonun alındığı kaynak: Open Stax College, Biology.\n''Gizemli Prokaryotlar''\nUzun yıllar boyunca prokaryotları araştırırken yaygın olarak kullanılan yaklaşım, laboratuvarda yetiştirme yaklaşımıydı. Bir organizma eğer bir agar plakası ya da sıvı kültürde yetiştirilebiliyorsa; araştırmalara konu olabilir, analiz edilebilir ve hala keşfedilmekte olan yeni prokaryot türleri ve suşları arasındaki yerini alabilir.\nAncak bazı prokaryotların laboratuvar ortamında (ya da en azından bilim insanlarının şu ana kadar denemiş oldukları koşullar altında) yetiştirilmesi mümkün değildir. Aslına bakılırsa, bakteri ve arkelerin %99‍ 'unun bu kategoriye ait olduklarını söylemek mümkündür.\nAgar plakalarındaki büyüme kırmızı kan hücreleri ile desteklenir. Kanlı agar, aynen sağdaki plakada görüldüğü gibi, hemolitik Streptococcus bakterilerin varlığında şeffaflaşır. _Görsel hakları: Prokaryotic diversity: Figure 6, Open Stax College, Biology, (CC BY 4. 0). Orijinal görsel: Bill Branson, NCI. _\nBu durum, Dünya üzerinde var olan prokaryotları tam olarak anlayabilmemizi zorlaştırmaktadır. Örnek vermek gerekirse, şu an bilinen ökaryot tür sayısı 8, 7‍ milyondur. ‍ 6‍ Laboratuvar ortamında yetiştirilememe durumu, prokaryotlar gibi, ökaryotlar için de geçerli olsaydı, şu an için bu türlerin yalnızca 87. ‍ 000‍ 'i keşfedilmiş olurdu. Durum bu olsaydı yaşam ağacımız son derece boş olur ve ökaryotların bir grup olarak neye benzedikleri hakkındaki bilgilerimiz de eksik kalırdı. Hayvanların var olduğunu belki bilirdik ancak bitkiler ve mantarlar hakkında herhangi bir bilgi sahibi olmamız mümkün olmayabilirdi!\nProkaryot tür nedir?\nProkaryot türlerin keşfinden bahsedebilmek için öncelikle ne olduklarını tanımlamamız gerekir. Son derece basit görünen bu soru, eğer bir mikrobiyologsanız aslında son derece karmaşık hatta tartışmalı bir sorudur.\nÖkaryotlar söz konusu olduğunda birçok bilim insanı türleri, kendi aralarında çiftleşerek, üreyebilme yeteneğine sahip yavrular üretebilen organizma grupları olarak tanımlar. Bu tanım, eşeyli üreyen türler için anlamlı iken, bakteri gibi organizmalar için geçerli değildir. Bakteriler eşeysiz olarak kendilerinin kopyaları yaparlar ancak kendi aralarında çiftleşmezler.\nBilim insanları bakteri ve arkeleri, görünümleri, fizyolojileri ve genlerindeki benzerlikleri göz önünde bulundurarak taksonomik gruplara ayırmıştır. 7‍ Çoğu, bir cins ve türe sahip olacak şekilde geleneksel Linnean taksonomi kullanılarak isimlendirilmiştir. Ancak, prokaryotların türlere ayrılmasının gerekli olup olmadığı, birçok bilim insanının hala üzerinde tartıştığı konulardan biridir. Bu organizmalar için doğru olabilecek bir ''tür konsepti'' henüz üzerinde çalışılmakta olan bir konudur. 8‍\nMetagenomi: Mikroplara açılan yeni bir pencere\nBilim insanları, milyonlarda prokaryotik tür (ya da tür benzeri grup) olabileceğini tahmin etmektedir ancak çoğu hakkında hala yeterli bilgiye sahip değiliz. 1‍ Bu durum, büyük ölçekli DNA dizileme yöntemleri sayesinde değişmeye başlamıştır.\nDNA dizileme, bilim insanlarına, aralarında laboratuvar ortamında yetiştirilemekdikleri için gözden kaçanlar da bulunan prokaryot toplulukların tamamını kendi doğal habitatlarında incelemeleri için fırsat tanımaktadır.\nBöylesi bir topluluğa ait genom, metagenom olarak; bu metagenom diziliminin analizi ise metagenomi olarak isimlendirilmektedir. Prokaryotik metagenomi, en ilgi çekici ve gizemli bulduğum biyoloji dallarından biri!\nÖrnek vermek gerekirse, Yellowtone Ulusal Parkı'ndakiler gibi güzel ve çok renkli olanlar gibi sıcak su kaynağında bulunan bir mikrobiyal örtüden alınan DNA numunesi. Bu zengin topluluktan alınan en ufak numune bile farklı türlere ait birçok birey içermektedir. 9‍\nGörsel hakları: \"Bacteria mat, \" sevenblock CC BY-NC-SA 2, 0.\nMetagenom DNA numunelerinin dizilemesini yapan bilim insanları zaman zaman varlığından haberdar olmadığımız türlerin genomlarının tamamını bir araya getirebilmektedir. Belirli genlerden elde edilen dizi bilgileri, hangi tür prokaryotların mevcut olduğunu, birbirleri ve şu ana kadar tanımlanmış olan diğer prokaryotlarla olan ilişkilerini ortaya çıkarabilmektedir. DNA numunelerinden elde edilen genler aynı zamanda topluluktaki organizmaların metabolik stratejileri hakkında da bilgi verebilmektedir.\nAçıklama ve Kaynaklar Açıklama: Bu makalenin uyarlandığı kaynaklar: \"Structure of prokaryotes, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 12. \"Prokaryotic diversity, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 12. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: Ward, B. B. (2002). How many species of prokaryotes are there? Proc. Natl. Acad. Sci. , 99(16), 10234-10236. http: //dx. doi. org/10. 1073/pnas. 162359199. Eisen, J. ve Coil, D. Fact sheet: r RNA in evolutionary studies and environmental sampling. micro BEnet. Alıntı yapılan kaynak: http: //microbe. net/simple-guides/fact-sheet-rrna-in-evolutionary-studies-and-environmental-sampling/. Eisen, J. ve Coil, D. Fact sheet: Ribosomal RNA (r RNA), the details. micro BEnet. Alıntı yapılan kaynak: http: //www. microbe. net/simple-guides/fact-sheet-ribosomal-rna-rrna-the-details/. Yogurt. (30 Ekim 2013). Alıntı yapılan tarih ve adres: 24 Mart 2016, Microbe Wiki: https: //microbewiki. kenyon. edu/index. php/Yogurt. Gill, Erin E. ve Brinkman, Fiona S. L. (2011). The proportional lack of archaeal pathogens: Do viruses/phages hold the key? Bioessays, 33, 248. http: //dx. doi. org/10. 1002/bies. 201000091. Sweetlove, L. (23 Ağustos 2011). Number of species on Earth tagged at 8. 7 million. Nature. Alıntı yapılan kaynak: http: //www. nature. com/news/2011/110823/full/news. 2011. 498. html. Purves, W. K. , Sadava, D. , Orians, G. H. ve Heller, H. C. (2003). Bacteria and archaea: The prokaryotic domains. Life: The science of biology (7. baskı, sayfa: 533). Sunderland, MA: Sinauer Associates, Inc. Gevers, D. , Cohan, F. M. , Lawrence, J. G. , Spratt, B. G. , Coenye, T. , Feil, E. J. , Stackebrandt, E. , Van de Peer, Y. , Vandamme, P. , Thompson, F. L. ve Swings, J. (2005). Re-evaluating prokaryotic species. Nat. Rev. Microbiol. , 3, 733-739. http: //www. ncbi. nlm. nih. gov/pubmed/16138101. Klatt, C. G. , Wood, J. M. , Rusch, D. B. , Bateson, M. M. , Hamamura, N. , Heidelberg, J. F. , Grossman, A. R. , Bhaya, D. , Cohan, F. M. , Kühl, M. ve Bryant, D. A. (2011). Community ecology of hot spring cyanobacterial mats: predominant populations and their functional potential. ISME J, 5, 1262-1278. Alıntı yapılan kaynak: https: //dpb. carnegiescience. edu/sites/dpb. carnegiescience. edu/files/Klatt_2011. pdf. Sharpton, Thomas J. (2014). An introduction to the analysis of shotgun metagenomic data. Front. Plant Sci. http: //dx. doi. org/10. 3389/fpls. 2014. 00209. Referanslar: American Society for Microbiology. (2006). Archaea: Where they're found. Microbe world. Alıntı yapılan kaynak: http: //www. microbeworld. org/types-of-microbes/archaea/where-they-re-found. Boundless. (21 Temmuz 2015). Shared features of archaea and eukaryotes. Boundless Microbiology. Alıntı yapılan adres: https: //www. boundless. com/microbiology/textbooks/boundless-microbiology-textbook/microbial-genetics-7/archaeal-genetics-78/shared-features-of-archaea-and-eukaryotes-437-4635/. Cooper, G. M. (2000). The origin and evolution of cells. The cell: A molecular approach. (2. baskı). Sunderland, MA: Sinauer Associates. Alıntı yapılan adres: http: //www. ncbi. nlm. nih. gov/books/NBK9841/. Doolittle, W. F. ve Zhaxybayeva, O. (2009). On the origin of prokaryotic species. Genome Res. , 19, 744-756. http: //dx. doi. org/10, 1101/gr. 086645, 108. Eisen, J. Fact sheet: r RNA in evolutionary studies and environmental sampling. micro BEnet. Alıntı yapılan adres: http: //microbe. net/simple-guides/fact-sheet-rrna-in-evolutionary-studies-and-environmental-sampling/. European Food Information Council. (1999). Lactic acid bacteria - their uses in food. Functional foods. Alıntı yapılan adres: http: //www. eufic. org/article/en/nutrition/functional-foods/artid/lactic-acid-bacteria/. Gevers, D. , Cohan, F. M. , Lawrence, J. G. , Spratt, B. G. , Coenye, T. , Feil, E. J. , Stackebrandt, E. , Van de Peer, Y. , Vandamme, P. , Thompson, F. L. ve Swings, J. (2005). Re-evaluating prokaryotic species. Nat. Rev. Microbiol. , 3, 733-739. http: //www. ncbi. nlm. nih. gov/pubmed/16138101. Gill, Erin E. ve Brinkman, Fiona S. L. (2011). The proportional lack of archaeal pathogens: Do viruses/phages hold the key? Bioessays, 33, 248-254. http: //dx. doi. org/10. 1002/bies. 201000091. Klatt, C. G. , Wood, J. M. , Rusch, D. B. , Bateson, M. M. , Hamamura, N. , Heidelberg, J. F. , Grossman, A. R. , Bhaya, D. , Cohan, F. M. , Kühl, M. ve Bryant, D. A. (2011). Community ecology of hot spring cyanobacterial mats: predominant populations and their functional potential. ISME J, 5, 1262-1278. Alıntı yapılan kaynak: https: //dpb. carnegiescience. edu/sites/dpb. carnegiescience. edu/files/Klatt_2011. pdf. National Research Council (US) Committee on Metagenomics. (2007). Why metagenomics? The new science of metagenomics: Revealing the secrets of our microbial planet. Washington, DC: National Academies Press. Alıntı yapılan kaynak: http: //www. ncbi. nlm. nih. gov/books/NBK54011/. Niederberger, T. (13 Temmuz 2015). Archaea. Encyclopedia Britannica. Alıntı yapılan adres: http: //www. britannica. com/science/archaea. Open Stax College, Biology. (2016, May 18). Perspectives on the phylogenetic tree. Open Stax CNX. Alıntı yapılan kaynak: http: //cnx. org/contents/GFy_h8cu@10. 12: J1ti QMqk@5/Perspectives-on-the-Phylogenet. Pace, N. R. (2009). Mapping the tree of life: Progress and prospects. Microbiol. Mol. Biol. Rev. , 73(4), 565–576. http: //dx. doi. org/10, 1128/MMBR. 00033-09. Psychrophile. (31 Ocak 2016). Alıntı yapılan tarih ve adres: 24 Mart 2016, Wikipedia: https: //en. wikipedia. org/wiki/Psychrophile. Purves, W. K. , Sadava, D. , Orians, G. H. ve Heller, H. C. (2003). Bacteria and archaea: The prokaryotic domains. Life: The science of biology (7. baskı, sayfa: 524-542). Sunderland, MA: Sinauer Associates, Inc. Railsback, B. L. A paean to prokaryotes. Bruce Railsback's geoscience resources. Alıntı yapılan adres: http: //www. gly. uga. edu/railsback/11111misc/Prokaryotes. html. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The origin of species. Campbell biology (10. baskı, sayfa 500-518). San Francisco, CA: Pearson. Rosselló-Mora, R. ve Amann, R. (2006). The species concept for prokaryotes. FEMS Microbio. Rev. , 25(1), 39-67. Alıntı yapılan adres: http: //femsre. oxfordjournals. org/content/femsre/25/1/39. full. pdf. Sabres, Z. l. , Rondon, M. R. ve Handelsman, J. (2009). Metagenomics. M. Schaechter, Encyclopedia of microbiology (3rd ed, pp. 622-632). Academic Press. Alıntı yapılan adres: http: //www. yale. edu/handelsmanlab/publications/pdf/Sabree%20Rondon%20Handelsman%20Metagenomics. pdf. Sharpton, Thomas J. (2014). An introduction to the analysis of shotgun metagenomic data. Front. Plant Sci. http: //dx. doi. org/10. 3389/fpls. 2014. 00209. Sulfolobus. (6 Ağustos 2010). Alıntı yapılan tarih ve adres: 24 Mart 2016, Microbe Wiki: https: //microbewiki. kenyon. edu/index. php/Sulfolobus. Sulfolobus. (1 Mart 2016) Alıntı yapılan tarih ve adres: 25 Mart 2016, Wikipedia: https: //en. wikipedia. org/wiki/Sulfolobus. Ward, B. B. (2002). How many species of prokaryotes are there? Proc. Natl. Acad. Sci. , 99(16), 10234-10236. http: //dx. doi. org/10. 1073/pnas. 162359199. Yogurt. (30 Ekim 2013). Alıntı yapılan tarih ve adres: 24 Mart 2016, Microbe Wiki: https: //microbewiki. kenyon. edu/index. php/Yogurt."
    },
    {
        "url": "https://tr.khanacademy.org/science/biology/biology-of-viruses/virus-biology/a/intro-to-viruses",
        "title": "Virüslere Giriş",
        "contents": "Önemli noktalar:\nVirüsler konak hücrelere \"el koyarak\" ve daha çok virüs üretmek için bu hücrenin işlevlerini kullanarak üreyen bulaşıcı parçacıklardır. Virüsler kapsit adı verilen proteinden oluşmuş kabuklarının içinde bulunan DNA veya RNA genomlarından oluşurlar. Bazı virüslerin içinde veya dışında zar kılıfları vardır. Virüsler çok çeşitlidir. Farklı şekil ve yapıları bulunur, genom çeşitleri farklıdır ve farklı konak hücrelere bulaşırlar. Virüsler konak hücreleri enfekte ederek (onlara bulaşarak) ve bu hücreleri virüs üreten birer \"fabrika\"ya çevirerek ürerler.\nGiriş\nBilim insanları, dünya üzerinde yaklaşık 1031‍ virüs olduğunu tahmin ediyorlar1‍ . Bu rakamı yazmak bile oldukça zor! Bu 1031‍ virüsü bir şekilde bir araya getirebilseydiniz ve uç uca ekleyebilseydiniz uzunluğu uzayda yaklaşık 200‍ ışık yılına karşılık gelirdi. Başka bir şekilde ifade etmek gerekirse, evrende bulunan bütün yıldızların sayısından on milyon daha fazla virüsün dünya üzerinde yaşamakta olduğu bilinmektedir2‍ .\nPeki bu durum, dünya üzerinde bize bulaşmayı bekleyen 1031‍ virüs olduğu anlamına mı geliyor? Aslında bu virüslerin çoğu okyanuslarda bulunur ve buradaki bakteri ve diğer mikroplara saldırırlar3‍ . Bir bakteriye virüs bulaşması saçma gelebilir fakat bilim insanları her canlı organizmanın en az bir virüse ev sahipliği yaptığını iddia ediyorlar!\nVirüs nedir?\nVirüsler yalnızca konak hücrelere bulaşarak üreyebilen küçük ve bulaşıcı bir parçacıklardır. Virüsler konak hücreyi ele geçirip daha fazla virüs üretmek için bu hücrenin kaynaklarından faydalanır, başka bir deyişle bu hücreyi bir virüs fabrikasına dönüştürmek için yeniden programlarlar. Kendi başlarına (konak hücre olmadan) üreyemedikleri için virüslerin canlı oldukları düşünülmez. Ek olarak virüslerin hücreleri de yoktur: Canlı organizmaların hücrelerinden de küçük yapılar olan virüsler temel olarak nükleik asit ve protein paketleri olarak düşünülebilirler.\nBununla birlikte virüslerin, hücre temelli yaşamla önemli ortak özellikleri vardır. Örneğin; sizin hücrelerinizde (ve diğer bütün canlıların hücrelerinde) kullanılan genetik kodla aynı temele dayanan nükleit asit genomları vardır. Ayrıca tıpkı hücre temelli yaşam gibi virüslerde de genetik çeşitlilik bulunur ve virüsler de evrimleşebilirler. Yaşam tanımını tam olarak karşılamasalar da virüsler, bu konuda \"sorgulanabilir\" bir konumda bulunmaktadırlar. (Belki de virüsler zombiler ve vampirler gibi ölümsüzdür! )\nVirüsleri bakterilerden farklı kılan nedir?\nHer ne kadar ikisi de hasta olmamıza neden olsa da, biyolojik açıdan bakıldığında bakteriler ve virüsler birbirinden çok farklı yapılardır. Bakteriler küçüktür, tek hücrelidir fakat üremek için başka bir hücreye ihtiyaç duymayan canlı organizmalar olarak tanımlanırlar. Bu farklar nedeniyle bakteriyel ve viral enfeksiyonların tedavileri de birbirinden farklıdır. Örneğin; antibiyotikler bakterilerle savaşır, virüslerle değil.\nAyrıca bakteriler, virüslerden çok daha büyüktür. Normal bir virüsün çapı 20‍ -‍ 300‍ nanometre‍ (1‍ nm‍ =‍ 10-9‍ m‍ )4‍ olarak kabul edilir. Bu rakam normal bir E. coli bakterisinin çapından (yaklaşık olarak 1000‍ nm‍ ! ) çok daha küçüktür. Bir iğnenin ucuna bile on milyonlarca virüs sığabilir. Dünyadaki en büyük virüsü hangisidir? Bu, soruyu, ne zaman sorduğunuza bağlı! Geçtiğimiz yıllarda keşfedilen virüslerin büyüklüğü birbiriyle yarışmaktadır. Şu an için, bilinen en büyük virüs Pitovirüstür. 1, 5‍ µµm. m‍ uzunluğundaki ve 0, 5‍ µµm. m‍ 5‍ çapında olan çubuk şeklindeki bu virüs amiplere bulaşır. Bu virüs, bazı hücrelerimizden bile daha büyüktür! Bu rakamlara netlik getirmek gerekirse Pitovirüs kesinlikle bir istisnadır. Virüslerin büyük çoğunluğunun çapı 20‍ -‍ 300‍ nm‍ değerleri arasında yer alır ve hücrelerden çok daha küçüklerdir.\nBir virüsün yapısı\nDünyada birçok farklı virüs bulunmaktadır. Bu virüsler büyüklükleri, şekilleri ve yaşam döngüleri açısından büyük farklar gösterir. Bu farklılıkların ne hangi ölçüde olabileceğini merak ediyorsanız Viral Zone sitesinde biraz vakit geçirmenizi önerebilirim. Rasgele virüs isimlerine tıklayın ve ne kadar ilginç büyüklüklerle ve şekillerle karşılaşacağınızı görün!\nVirüslerin sahip olduğu birkaç ortak özelliği şu şekilde özetleyebiliriz:\nKoruyucu bir protein kabuğu veya kapsit Kapsidin içinde bulunan, DNA veya RNA'dan oluşmuş bir nükleit asit genomu Kılıf adı verilen bir zar tabakası (her virüste bulunmaz)\nBu özellikleri biraz daha yakından incelemek ister misiniz?\nGörselin uyarlandığı kaynak: \"Scheme of a CMV virus. \" Emmanuel Boutet, CC BY-SA 2, 5. Uyarlanmış görsel CC BY-SA 2, 5 lisanslıdır.\nVirüs kapsitleri\nKapsit veya protein kabuğu birçok protein molekülünün bir araya gelmesiyle oluşur (yalnızca büyük bir tanesinin değil). Proteinler bir araya gelerek kapsomerleri oluştururlar, kapsomerler de kapsidi oluştururlar. Kapsit proteinleri her zaman virüs genomları tarafından kodlanır; yani virüs üretme talimatlarını konak hücre değil virüs verir. Kapsomerler ve kapsitler hakkında daha fazla bilgi edinmek ister misiniz? Kapsitlerin bir futbol topu, kapsomerlerin de beyaz ve siyah altıgenler olduklarını düşünebilirsiniz. Sol panel: uyarlandığı kaynak: \"Parvoviridae virion, \" Viral Zone/Swiss Institute of Bioinformatics, CC BY-NC 4. 0. Sağ panel: \"Soccer ball, \" Pumbaa80, CC BY-SA 3. 0. Bazı virüslerin kapsitleri diğerlerine göre daha basit olabilir ve tek bir proteinin birden fazla kopyasından meydana gelebilirler. Köpekleri etkileyen çok küçük bir virüs olan parvo virüsün kapsidi aynı kapsit proteininin 60‍ kopyasından meydana gelmektedir. Kapsit, her biri 5‍ kapsit proteininden meydana gelen 12‍ kapsomerden oluşmaktadır. Diğer virüslerin kapsitleri daha karmaşıktır ve çeşitli proteinlerin birden fazla kopyasından meydana gelmektedir. _Görselin uyarlandığı kaynak: \"T = 1 icosahedral capsid protein, Viral Zone, Swiss Institute of Bioinformatics (CC BY-NC 4, 0). _\nKapsitlerin pek çok farklı şekli bulunur fakat genellikle aşağıdaki şekillerden birini (veya bu şekillerin farklı bir halini) alırlar:\nİkosahedral – İkosahedral kapsitlerin yirmi yüzü bulduğu için ikosahedron adı verilen yirmi yüzlü bir şeklin adıyla anılmaktadırlar. Filamentöz – Filamentöz kapsitler doğrusal, ince ve ipliksi görünümlerinden esinlenilerek isimlendirilmiştir. Çubuk şekilli veya sarmal kapsitler olarak da anılmaktadırlar. Baş-kuyruk -Bu kapsitler filamentöz ve ikozahedral kapsitler arasındaki bir çeşit hibrittir. Genellikle filamentöz bir kuyruğa yapışmış ikozahedral bir baştan oluşurlar. Görselin uyarlandığı kaynak: \"Non-enveloped icosahedral virus, \" \"Non-enveloped helical virus, \" ve \"Head-tail phage, \" Anderson Brito, CC BY-SA 3, 0. Uyarlanmış görsel CC BY-SA 3, 0 lisanslıdır.\nVirüs kılıfları\nKapsidin yanı sıra bazı virüslerin kılıf olarak bilinen lipitten oluşmuş bir zarları vardır. Virüs kılıfları bütün kapsidi çevreleyen bir dış kılıf olabileceği gibi, kapsidin yanında bulunan bir iç kılıf da olabilirler.\nKılıflı virüsler kılıf lipitlerine talimat göndermez; bunun yerine hücreden çıktıkları yolda konak hücreden bir parça \"ödünç alır\". Fakat kılıfların virüs tarafından belirlenen proteinleri vardır, bu proteinler viral parçacıkların konak hücrelere bağlanmasını sağlar.\nGörselin uyarlandığı kaynak: \"Enveloped icosahedral virus, \" Anderson Brito, CC BY-SA 3, 0. Uyarlanmış görsel CC BY-SA 3, 0 lisanslıdır.\nKılıflar özellikle hayvan virüslerinde oldukça yaygındır fakat her virüste bulunmazlar (yani genelgeçer bir virüs özelliği değildir).\nVirüs genomları\nBütün virüsler nükleit asitten oluşan genetik materyale (genoma) sahiptir. Diğer bütün hücre temelli yaşam formları gibi siz de genetik materyal olarak DNA'yı kullanırsınız. Virüsler ise her ikisi de nükleik asit olan DNA veya RNA'yı kullanabilirler.\nKendi hücrelerimizde bu şekilde olduğu için genellikle DNA'yı çift sarmallı, RNA'yı ise tek sarmallı yapılar olarak düşünürüz fakat virüsler farklı sarmal yapılarını ve nükleik asit çeşidini bir araya getirebilir (çift sarmallı DNA, çift sarmallı RNA, tek sarmallı DNA veya tek sarmallı RNA gibi). Hücresel organizmaların genomlarından çok daha küçük olsalar da viral genomlar da çok farklı büyüklüklere, şekillere ve çeşitliliğe sahip olabilirler. Ne kadar küçük? Virüs genomları gerçekten çok küçüktür! Uzunluk olarak 2. ‍ 000‍ nükleotitten yüz binlerce nükleotide kadar değişkenlik gösterebilirler6‍ . (Nükleotit DNA veya RNA birimine verilen isimdir). Karşılaştırma yapacak olursak, E. coli bakterisinin genomu 4, 6‍ milon‍ nükleotidlik bir uzunluğa sahipken sizin genomunuz 6, 6‍ milyar‍ nükleotidlik bir uzunluğa sahiptir!\nDNA ve RNA virüsleri canlı hücre olarak her zaman aynı genetik kodu kullanırlar. Zaten böyle yapmasalardı konak hücrelerini yeniden programlamaları mümkün olmazdı!\nViral enfeksiyon nedir?\nGünlük hayatımızda virüs dendiğinde, hepimiz grip veya su çiçeği gibi virüslere yakalandığımızda ortaya çıkan kötü semptomları olan viral enfeksiyonları düşünürüz. Fakat size bir virüs bulaştığında vücudunuzda aslında neler meydana geldiğini merak ediyor musunuz?\nMikroskobik açıdan baktığımızda viral bir enfeksiyon vücudunuzda birçok virüsün çoğalmak için sizin hücrelerinizi kullandığı durumdur. Virüsler bunu yaparken viral bir hayat döngüsü içerisinde hareket ederler: Önce konak hücreyi belirler ve bu hücreye girerler, sonra viral DNA veya RNA şeklinde talimatlar göndererek bu hücreyi \"yeniden programlarlar\", daha sonra ise daha fazla virüs parçacığı üretebilmek için bu hücrenin kaynaklarını kullanırlar (viral \"program\"ın ürünü).\nTipik bir virüs için hayat döngüsü (bu evrelerin detayları her bir virüs için farklı olsa da) beş temel evreye şeklinde incelenebilir:\nBağlanma. Virüs konak hücreyi belirler ve hücre yüzeyindeki bir reseptör molekül yoluyla hücreye bağlanır. Bağlanma hakkında daha fazla bilgi edinmek ister misiniz? Görselin uyarlandığı kaynak: \"[Viral attachment to host cell] (http: //viralzone. expasy. org/all_by_protein/956. html), Viral Zone, Swiss Institute of Bioinformatics (CC BY-NC 4. 0. Bağlanma evresinde virüs kapsidinin üzerinde bulunan özel bir protein, konak hücrenin zarında bulunan özel bir moleküle fiziksel olarak \"yapışır\". Reseptör adı verilen bu molekül genellikle bir proteindir. Virüsler konak hücreleri taşıdıkları reseptörlere göre belirlerler ve bir virüs için reseptörü bulunmayan bir hücre, bu virüs tarafından enfekte edilemez. Giriş. Virüs veya virüsün genetik materyali hücrenin içine girer. Giriş hakkında daha fazla bilgi edinmek ister misiniz? Virüslerin çok görülen giriş yollarından biri membranla birleşmeleridir, bu en çok kılıfı olan virüslerde görülür. Virüsler ayrıca hücreyi kandırarak endositoz adı verilen bir işlemle hücreye toplu olarak virüs almasını sağlarlar. Hatta bazıları hücreye kendi DNA'larını enjekte eder. Görselin uyarlandığı kaynak: \"Virus entry, Viral Zone, Swiss Institute of Bioinformatics (CC BY-NC 4. 0. Genom replikasyonu ve gen ifadesi. Viral genom kopyalanır ve viral protein üretimi için genler ifade edilir. Replikasyon ve protein sentezi hakkında daha fazla bilgi edinmek ister misiniz? Görselin uyarlandığı kaynak: \"[Positive stranded RNA virus replication] (http: //viralzone. expasy. org/all_by_species/1116. html), Viral Zone, Swiss Institute of Bioinformatics (CC BY-NC 4. 0. Bu evrede viral genom kopyalanır, daha fazla viral protein üretilir ve böylece yeni virüs parçacıkları oluşmuş olur. Bu işlemler için kullanılan materyaller (yeni DNA ve RNA oluşturmak için kullanılan nükleotitler gibi) virüslerden değil konak hücrelerden gelir. Replikasyon ve gen ifadesi için yapılan \"işlemler\" de yine konak hücre tarafından yürütülür. Örneğin; viral genleri kodlayan mesajcı RNAlar (m RNAlar) konak hücrenin ribozomlarını kullanarak viral proteinlere dönüşür. Fakat RNA virüsünün genomunun kopyalanması gibi bazı evreler konak hücre enzimleri tarafından gerçekleştirilemez. Böyle durumlarda virüsler kendi enzimlerini kodlamak zorunda kalır. Üretilen viral proteinler virüsten virüse farklılık gösterir. Tüm virüslerin kapsit proteini kodlaması gerekir, kılıflı virüsler ayrıca kılıf proteinleri (genelde konak belirlenmesinde yardım eder) de kodlarlar. Virüsler ayrıca konak genomunu işlemeye yarayan (örneğin konak korumasını kırarak ya da virüsün yararlandığı genlerin üretimini teşvik ederek), viral genomu replikasyonuna yardım eden ya da virüsün yaşam döngüsünde önemli başka roller üstlenen proteinler de üretebilirler. Birleştirme. Genom kopyaları ve viral proteinlerden yeni viral parçacıklar üretilir. Birleştirme hakkında daha fazla bilgi edinmek ister misiniz? Birleştirme süresince, yeni sentezlenen kapsit proteinleri kapsomer oluşturmak için; bu kapsomerler de istenen boyuttaki kapsitleri oluşturmak için bir araya gelirler. Baş-kuyruk virüsleri gibi bazı virüsler önce \"boş\" bir kapsit oluşturur, daha sonra viral genomu bu kapsidin içine koyarlar. Diğer virüsler aşağıda gösterildiği gibi kapsidi viral genomun etrafında oluştururlar. Görselin uyarlandığı kaynak: \"[Cytoplasmic capsid assembly/packaging] (http: //viralzone. expasy. org/all_by_species/1950. html), Viral Zone, Swiss Institute of Bioinformatics (CC BY-NC 4. 0. Serbest kalma. Tamamlanan viral parçacıklar hücrenin dışına çıkar ve diğer hücrelere bulaşmaya başlarlar. Serbest kalma hakkında daha fazla bilgi edinmek ister misiniz? Görselin uyarlandığı kaynak: \"Virus exit, Viral Zone, Swiss Institute of Bioinformatics (CC BY-NC 4. 0. Virüslerin yaşam döngüsünün son aşaması yeni üretilen virüslerin konak hücreden serbest bırakılmasıdır. Farklı virüs tipleri hücreden farklı yollarla çıkarlar: Bazı virüsler konak hücreyi parçalarken (lizis), bazıları hücrenin kendi çıkış yollarından çıkar (eksositoz), bazıları ise plazma zarını kullanarak çıkar ve çıkarken buradan aldığı bir parçayı da beraberinde götürürler. Bazı durumlarda yeni virüslerin serbest kalması konak hücreyi öldürür. Örneğin; parçalanan bir konak hücre sonrasında yaşayamaz. Diğer durumlarda konak hücreden çıkan virüsler hücreyi sağlam bırakırlar, böylece hücre daha fazla virüs parçacığı üretmeye devam eder.\nYukarıdaki tablo tek sarmallı RNA genomunda bu adımların nasıl gerçekleştiğini göstermektedir. Bakteriyofajlar (bakterileri enfekte edebilen virüsler) ve hayvan virüsleri makalelerinde viral yaşam döngülerine dair daha detaylı gerçek örnekler bulabilirsiniz.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Weitz, J. S. ve Wilhelm, S. W. (1 Temmuz 2013). An ocean of viruses. The scientist. Alıntı yapılan kaynak: http: //www. the-scientist. com/? articles. view/article No/36120/title/An-Ocean-of-Viruses/. Zimmer, C. (20 Şubat 2013). An infinity of viruses. The loom: A blog by Carl Zimmer. Alıntı yapılan kaynak: http: //phenomena. nationalgeographic. com/2013/02/20/an-infinity-of-viruses/. Suttle, C. A. (2007). Marine viruses - major players in the global ecosystem. Nat. Rev. Microbiol. , . 5(10), 801-12. Virus. (4 Mayıs 2016). Alıntı yapılan tarih ve kaynak: 10 Mayıs 2016, Wikipedia: https: //en. wikipedia. org/wiki/Virus. Pithovirus. (26 Mart 2016). Alıntı yapılan tarih ve kaynak: 10 Mayıs 2016, Wikipedia: https: //en. wikipedia. org/wiki/Pithovirus. How big are genomes? Alıntı yapılan kaynak: http: //www. weizmann. ac. il/plants/Milo/images/How%20big%20is%20the%20genome120112Clean. pdf. Pierson, T. C. (2 Kasım 2012). The flavivirus lifecycle. Labs at NIAID. Alıntı yapılan kaynak: https: //www. niaid. nih. gov/research/ted-c-pierson-phd Ek referanslar: Acheson, N. H. (2007). Introduction to virology. Fundamentals of molecular virology. (1. baskı, sayfa 1-17). Hoboken, NJ: Wiley. Bollati, M. , Alvarez, K. , Assenberg, R. , Baronti, C. , Canard, B. , Cook, S. , Coutard, B. , Decroly, E. , de Laballerie, X. , Gould, E. A. , Grard, G. , Grimes, J. M. , Hilgenfeld, R. , Jansson, A. M. , Malet, H. , Mancini, E. J. , Mastrangelo, E. , Mattevi, A. , Milani, M. , Moureau, G. , Neyts, J. , Owens, R. J. , Ren, J. , Selisko, B. , Speroni, S. , Steuber, H. , Stuart, D. I. , Unge, T. ve Bolognesi, M. (2010). Structure and functionality in flavivirus NS-proteins: Perspectives for drug design. Antiviral Res. , 87(2), 125-148. http: //dx. doi. org/10, 1016/j. antiviral. 2009, 11. 009. Bortman, H. (6 Eylül 2010). Tracking viruses back in time. Astrobiology magazine. Alıntı yapılan kaynak: http: //www. astrobio. net/topic/origins/extreme-life/tracking-viruses-back-in-time/. Purves, W. K. , Sadava, D. E. , Orians, G. H. ve Heller, H. C. (2003). Viruses: Reproduction and recombination. Life: the science of biology (7. baskı, sayfa 258-263). Sunderland, MA: Sinauer Associates. Racaniello, V. (6 Eylül 2013). How many viruses on Earth? Virology blog: About viruses and viral disease. Alıntı yapılan kaynak: http: //www. virology. ws/2013/09/06/how-many-viruses-on-earth/. Raven, P. H. ve Johnson, G. B. (2002). The nature of viruses. Biology (6. baskı, sayfa 667). Boston, MA: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). A borrowed life. Campbell biology (10. baskı, sayfa 392-393). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Structure of viruses. Campbell biology (10. baskı, sayfa 394-395). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Viruses replicate only in cells . Campbell biology (10. baskı, sayfa 395-403). San Francisco, CA: Pearson. Travis, J. (2009). All the world's a phage. Science News, 2(164), 26-27. http: //www. jstor. org/stable/3982016. Zika virus (strain Mr 766). (n. d. ) In Viral Zone. Alıntı yapılan adres: http: //viralzone. expasy. org/all_by_protein/6756. html."
    },
    {
        "url": "https://tr.khanacademy.org/science/biology/biology-of-viruses/virus-biology/a/bacteriophages",
        "title": "Bakteriyofajlar",
        "contents": "Giriş\nBakteriler de virüs kapabilirler! Bakterilere bulaşan (enfekte eden) virüslere bakteriyofaj denir ve bazı bakteriyofajlar laboratuvar ortamında detaylı bir şekilde incelenmiştir (bu da, onları en iyi tanıdığımız virüs türlerinden biri yapar)\nBu makalede bakteriyofajların bakterilere bulaşmak için kullandığı iki farklı döngüyü inceleyeceğiz:\nLitik döngü: Bakteriyofaj, bir bakteriye bulaşır, bir sürü bakteriyofaj üretmek için bakteriyi ele geçirir ve sonra hücreyi patlatarak (parçalayarak) öldürür. Lizojenik döngü: Bakteriyofaj bakteriye bulaşır ve DNA'sını bakteriyel kromozoma yerleştirir. Bunu yaparak bakteriyofaj DNA'sının (artık profaj adına sahip) kopyalanmasını ve hücrenin DNA'sıyla birlikte diğer nesillere aktarılmasını sağlar.\nBu döngüleri daha yakından incelemeye ne dersiniz?\nBakteriyofajlar, bakterilere bulaşan virüslerdir\nBakteriyofajlar ya da kısaca fajlar, bakterilere bulaşan virüslerdir. Diğer virüs türleri gibi bakteriyofajlar da şekil ve genetik materyal bakımından oldukça farklılık gösterirler.\nFaj genomları DNA'dan ya da RNA'dan oluşabilir, aynı zamanda dört genden birkaç yüz gene kadar farklı gene sayısına da sahip olabilirler1, 2, 3‍ . Bir bakteriyofajın kapsidi ikozahedral (yirmi üçgen yüzlü), filamantöz (lifsi) veya baş-kuyruk şeklinde olabilir. Baş-kuyruk yapısı fajlara ve yakın akrabalarına özel gibi görünmektedir (ve ökaryotik virüslerde görülmemektedir. )4, 5‍ . Görselin uyarlandığı kaynak: \"Corticovirus, \" \"T7likevirus, \" ve \"Inovirus, by Viral Zone/Swiss Institute of Bioinformatics, CC BY-NC 4, 0.\nBakteriyofaj enfeksiyonları\nBakteriyofajlar da diğer virüsler gibi üremek için konak hücrelere bulaşmalıdır. Bu bulaşma sürecini oluşturan adımların hepsi fajın yaşam döngüsü olarak adlandırılır.\nBazı fajlar sadece litik (patlayıp konak hücrelerini öldürdükleri) yaşam döngüsüyle üreyebilirler. Diğer fajlar ise litik yaşam döngüsü ve lizojenik (konak hücreyi öldürmedikleri ve hücre her bölündüğünde konak DNA ile birlikte kopyalandıkları) yaşam döngüsü arasında gidip gelebilirler.\nBu iki döngüyü daha yakından inceleyelim. Örnek olarak E. coli bakterilerine bulaşan ve litik ile lizojenik döngüler arasında gidip gelebilen lambda (λ‍ ) isimli bir fajı kullanalım.\nFaj, litik döngüde normal bir virüs gibi davranır: konak hücreyi ele geçirir ve hücrenin kaynaklarını kullanarak birçok yeni faj oluşturur, bu süreçte de hücrenin liz olmasına (patlamasına) ve ölmesine sebep olur.\nGörselin uyarlandığı kaynak: \"Conjugation, \" Adenosine (CC BY-SA 3. 0). Uyarlanmış görsel CC BY-SA 3. 0 lisanslıdır. Alberts ve meslektaşlarının benzer şeması baz alınmıştır. 6‍\nLitik döngünün aşamaları:\nBağlanma: Fajın \"kuyruğu\"'ndaki proteinler, bakteri hücresinin yüzeyindeki spesifik bir reseptöre (bu durumda bir şeker taşıyıcısına) bağlanır. Giriş: Faj, çift sarmallı DNA genomunu bakterinin sitoplazmasına enjekte eder. DNA kopyalama ve protein sentezi: Faj DNA'sı kopyalanır ve faj genleri ifade edilerek kapsit proteinleri gibi yeni proteinler sentezlenir. Yeni fajların oluşması: Kapsit proteinlerinden oluşan kapsitlerin DNA ile doldurulması sonucunda bir sürü yeni faj parçacığı oluşur. Parçalanma: Litik döngünün sonlarına doğru faj, hücre zarı ve hücre duvarında delikler açan proteinlerin üretilmesi için gerekli genleri ifade eder. Delikler, hücre içine su girmeesine ve hücrenin hacminden fazla doldurulmuş bir su balonu gibi şişip patlamasına sebep olur.\nHücre patlaması (veya liz olma) yüzlerce yeni fajı serbest bırakır, bu fajlar da yakındaki diğer konak hücreleri bulup onlara bulaşabilirler. Bu şekilde gerçekleşen birkaç litik enfeksiyon döngüsü, fajın bakteri popülasyonu içinde hızla yayılmasını sağlayabilir.\nLizojenik döngü, fajın konak hücresini öldürmeden üremesine izin verir. Bazı fajlar sadece litik döngüyü kullanabilir, ancak bizim takip ettiğimiz faj olan lambda (λ‍ ), iki döngü arasında gidip gelebilir. Bütün fajlar bu iki stratejiden bir tanesini mi kullanır? Çoğu faj ya sadece litik (bazen virülant fajlar olarak adlandırılır) ya da litik ve lizojenik döngüler arasında gidip gelme özelliğine sahiptirler (bazen temperat fajlar olarak adlandırılır. )Ancak, konu viroloji olduğunda, neredeyse her kuralın bir istisnası vardır ve bu durum faj yaşam döngüleri için de geçerlidir. Filamentöz ((lifsi) uzun, çubuk şekilli) fajlar hücrelerden hücreyi liz etmeyen veya öldürmeyen bir süreç sonucu serbest bırakılır (her ne kadar hücre aktif olarak yeni faj parçacıkları üretiyor olsa da)7, 8‍ . Bu, parçalanmanın olmadığı \"litiğe benzeyen\" bir yaşam döngüsüdür.\nLizojenik döngüde ilk iki adım (bağlanma ve DNA enjeksiyonu) aynen litik döngüde olduğu gibi gerçekleşir. Ancak, faj DNA'sı hücrenin içine girdikten sonra hemen kopyalanmaz veya protein üretmek için ifade edilmez. Onun yerine, bakteriyel kromozomun belirli bir bölgesiyle birleşir. Bu durum faj DNA'sının kromozomla birleşmesine sebep olur. Bu, her faj içi geçerli midir? Bütün fajlar lizojenik döngü sırasında DNA'larını konak hücrenin genomuyla birleştirmezler. Bazıları genomlarını ayrı, dairesel bir DNA parçası olarak hücre içinde tutarlar7‍ . Bu durum hala bir lizojenik döngü olarak görülür çünkü faj, yeni virüs parçacıklarının oluşumunu tetiklemez veya hücreyi öldürmez. Onun yerine \"sessiz\" kalır ve pasif bir şekilde hücrenin DNA'sıyla birlikte kopyalanmaya başlar.\nBirleşmiş faj DNA'sı (profaj olarak adlandırılan) aktif değildir: genleri ifade edilmez ve yeni fajların üretimini sağlamaz. Ancak, konak hücre her bölündüğünde profaj da konak DNA ile birlikte kopyalanır ve gelecek nesillere aktarılır. Lizojenik döngü, litik döngüye göre daha az gösterişlili (ve daha şiddetsizdir); ama günün sonunda sadece fajın üremesinin bir başka yoludur.\nDoğru koşullar altında profaj aktif hale gelip bakteriyel kromozomdan dışarı çıkabilir. Bu durumda litik döngünün geriye kalan aşamaları tetiklenir (DNA kopyalaması ve protein sentezi, faj oluşumu ve liz olma. )\nGörselin uyarlandığı kaynak: \"Conjugation, \" Adenosine (CC BY-SA 3. 0). Uyarlanmış görsel under a CC BY-SA 3, 0 lisanslıdır.\nParçalanmak ya da parçalanmamak?\nBir faj, bir bakteriye bulaştığı zaman litik döngüye mi lizojenik döngüye mi gireceğine nasıl \"karar verir\"? Aynı anda hücreye bulaşan faj sayısı önemli bir etkendir. Aynı anda bulaşan fajların sayısının fazla olması, enfeksiyonun lizojenik döngü kullanma ihtimalini arttırır. Bu strateji, fajların bakteriyel konak hücreleri (faj-konak hücre oranının çok yüksek olması durumunda saldırıyı azaltarak) tamamen yok etmesine engel olabilir 10‍ . Daha fazla açıklama Tek bir bakteriye bulaşan birçok faj olması durumu, fajların bakteriyel konak hücreleri tamamen yok etme tehlikesi bulunduğuna işaret eder (istatistiksel olarak. )Aynı anda gerçekleşen birçok enfeksiyona tepki olarak lizojenik moda dönen fajların konak hücrelerden mahrum kalıp \"yok olma\" tehlikesi daha azdır (çünkü kendi sayıları çok fazla olduğunda stratejik olarak konak hücreleri öldürmeyi bırakabilirler. ) İlginç olarak bir hücre genomunda bir profaja sahip olduktan sonra aynı türden başka bir faja karşı bağışıklığa sahip olur. 4‍ . Bu sebeple, aynı anda gerçekleşen enfeksiyonlar durumunda lizojeniye geçmeye yönündeki genetik olarak kodlanmış eğilim, doğal seçilim tarafından tercih edilmiş olabilir (bu durum, günümüzde fajların bu özelliğe neden sahip olduklarını açıklar. )\nBİr profajın kromozomdan çıkıp litik döngüye girmesini tetikleyen nedir? UV radyasyonu ve kimyasallar gibi DNA'ya zarar veren etken maddeler bir popülasyondaki profajların çoğunu tekrar aktif olmaları yönünde tetikler, en azından laboratuvar ortamında. Ancak, popülasyondaki profajların küçük bir bölümü kendiliğinden (bu dış etkenler olmadan) \"litik olurlar. \"7, 11‍ .\nAntibiyotikler ve bakteriyofajlar\nAntibiyotikler keşfedilmeden önce bakteriyofajların insanlarda görülen bakteriyel hastalıkların tedavisinde kullanılması yönünde oldukça fazla araştırma vardı. Bakteriyofajlar, insan hücrelerine değil sadece konak bakterilerine sladırdıkları için insanlarda görülen bakteriyel hastalıkları tedavi etmek için iyi adaylar olabilirler.\nAntibiyotikler keşfedildikten sonra faj yaklaşımından genel olarak vazgeçildi (özellike İngilizce konuşulan ülkelerde. ) Ancak Rusya, Gürcistan ve Polonya gibi bazı ülkeler, fajları tıbbi amaçlarla kullanmaya devam etti ve hatta fajlar, günümüzde de hala kullanılmaktalar. 12, 13‍ .\nAntibiyotiklere karşı dirençli bakterilerin daha büyük bir sorun oluşturmaya başlamasıyla birlikte \"faj yaklaşımı\"nı geri getirmek konusunda artan bir ilgi var. Fajların ne kadar güvenli ve etkili olduğu konusunun derinlemesine araştırılması gerekiyor, ancak kim bilir? Belki bir gün doktorun sana penisilin yerine faj yazabilir!\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Bacteriophage. (28 Nisan 2016). Alıntı yapılan tarih ve kaynak: 9 Mayıs 2016, Wikipedia: https: //en. wikipedia. org/wiki/Bacteriophage. Bacteriophage MS2. (17 Şubat 2016). Alıntı yapılan tarih ve kaynak: 9 Mayıs 2016, Wikipedia: https: //en. wikipedia. org/wiki/Bacteriophage_MS2. Brüssow, H. ve Hendrix, R. W. (2002). Phage genomics: Small is beautiful. Cell, 108(1), 13-16. http: //dx. doi. org/10, 1016/S0092-8674(01)00637-7. Dimmock, N. J. , Easton, A. J. ve Leppard, K. N. (2016). Virus particles with head-tail morphology. Introduction to modern virology (7. baskı, sayfa: 27). West Sussex, UK: John Wiley & Sons. Pietilä, M. K. , Laurinmäki, P. , Russell, D. A. , Ko, C. -C. , Jacobs-Sera, D. , Hendrix, R. W. , Bamford, H. ve Butcher, S. J. (2013). Structure of the archaeal head-tailed virus HSTV-1 completes the HK97 fold story. PNAS, 110(26), 10604-10609. http: //dx. doi. org/10, 1073/pnas. 1303047110. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). Şekil 5, 81. The life cycle of bacteriophage lambda. Molecular biology of the cell (4. baskı). New York, NY: Garland Science. Alıntı yapılan kaynak: http: //www. ncbi. nlm. nih. gov/books/NBK26845/figure/A893/? report=objectonly. Holmes, R. K. ve Jobling, M. G. (1996). Genome organization. S. Barron (Ed. ), Medical microbiology (4. baskı). Galveston, TX: University of Texas Medical Branch at Galveston. Alıntı yapılan kaynak: http: //www. ncbi. nlm. nih. gov/books/NBK7908/#_A453_. Rakonjac, J. (2012). Filamentous bacteriophages: Biology and applications. e LS. Chichester, UK: John Wiley and Sons. http: //dx. doi. org/10, 1002/9780470015902. a0000777. Maloy, S. (2003, November 12). The lysis-lysogeny decision by phage lambda. Microbial genetics. Alıntı yapılan kaynak: http: //www. sci. sdsu. edu/~smaloy/Microbial Genetics/topics/phage/lysis-lysogeny. html. Abedon, S. T. . Lytic-lysogeny decision. Bacteriophage ecology group. Alıntı yapılan kaynak: http: //www. archaealviruses. org/terms/lytic_lysogeny_decision. html. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The lysogenic cycle. Campbell biology (10. baskı, sayfa 398). San Francisco, CA: Pearson. Phage therapy. (4 Mayıs 2016). Alıntı yapılan tarih ve kaynak: 9 Mayıs 2016, Wikipedia: https: //en. wikipedia. org/wiki/Phage_therapy. Abedon, S. T. , Kuhl, S. J. , Blasdel, B. G. ve Kutter, E. M. (2011). Phage treatment of human infections. Bacteriophage, 1(2), 66-85. http: //dx. doi. org/10, 4161/bact. 1, 2. 15845. Ek referanslar: Acheson, N. H. (2007). Bacteriophages. Fundamentals of Molecular Virology. (1. baskı, sayfa 71-79). Hoboken, NJ: Wiley. Alberts, B. , Johnson, A. , Lewis, J. , Raff, M. , Roberts, K. ve Walter, P. (2002). Conservative site-specific recombination can reversibly rearrange DNA. Molecular biology of the cell (4. baskı). New York, NY: Garland Science. Alıntı yapılan kaynak: http: //www. ncbi. nlm. nih. gov/books/NBK26845/#_A890_. Bacteriophage. (28 Nisan 2016). Alıntı yapılan adres ve kaynak: 9 Mayıs 2016, Wikipedia: https: //en. wikipedia. org/wiki/Bacteriophage. Lambda phage. (10 Mart 2016). Alıntı yapılan tarih ve kaynak: 9 Mayıs 2016, Wikipedia: https: //en. wikipedia. org/wiki/Lambda_phage. Open Stax College, Biology. (29 Aralık 2015). Viruses. Open Stax CNX. Alıntı yapılan adres: https: //cnx. org/contents/5ew KI2TO@3/Viruses. Purves, W. K. , Sadava, D. E. , Orians, G. H. ve Heller, H. C. (2003). Bacteriophage reproduce by a lytic cycle or a lysogenic cycle. Life: the science of biology (7. baskı, sayfa 259-261). Sunderland, MA: Sinauer Associates. Raven, P. H. ve Johnson, G. B. (2002). Bacterial viruses exhibit two sorts of reproductive cycles. Biology (6. baskı, sayfa 668-669). Boston, MA: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Replicative cycles of phages. Campbell biology (10. baskı, sayfa 396-398). San Francisco, CA: Pearson. Swiss Institute of Bioinformatics. (2016). Viral latency. Viral Zone. Alıntı yapılan kaynak: http: //viralzone. expasy. org/all_by_protein/3970. html."
    },
    {
        "url": "https://tr.khanacademy.org/science/biology/biology-of-viruses/virus-biology/a/animal-viruses-hiv",
        "title": "Hayvan ve İnsan Virüsleri",
        "contents": "Önemli noktalar:\nİnsanlara ve diğer hayvanlara bulaşan çok çeşitli virüsler vardır; bu virüslerden bazıları ciddi hastalıklara yol açarken diğerleri daha masumdur. Virüsler Baltimore sistemine göre sınıflandırılır ve insanlara bulaşan virüsler bu sınıflandırmanın yedi kategorisinde de görülürler. Kazanılmış immün yetmezlik sendromuna (AIDS) neden olan insan immün yetmezlik virüsü (HIV) bir retrovirüstür.\nGiriş\nGrip ya da su çiçeği hastalıklarından birini ya da her ikisini de geçirdiniz mi? Eğer geçirdiyseniz, virüslerle yakın temasta bulunmuşsunuz demektir! İster günün birinde AIDS'e bir çare bulmayı umuyor olun, isterseniz de bu kış sezonunda grip olmasam ne kadar da güzel olur diye düşünüyor olun; virüslerin sebep oldukları enfeksiyonların ne kadar büyük sorunlara yol açabileceğini ve aşılar ile tedaviler ile de bu sorunların en aza indirgenebileceğini biliyor olmalısınız.\nİnsan virüsleri ve etkileri oldukça çeşitlidir. Bazıları vücudumuzu terk etmeden bizi birkaç günlüğüne hasta ederken, bazıları hayatımız boyunca bize eşlik ederler. Bazıları çok büyük sorunlara yol açmazken, Ebola gibi diğerleri de, hayatımızı tehlikeye atacak komplikasyonlara sebep olurlar.\nSağlığımız ve yaşam kalitemiz üzerindeki etkileri sebebiyle, birçok insan virüsü ve bunlarla bağlantılı olan hayvan virüsleri detaylıca incelenmiştir. İsterseniz şimdi bu virüslerin birkaçını daha yakından inceleyelim.\nHayvan virüsleri neye benzer?\nDiğer virüsler gibi, hayvan virüsleri de minik protein ve nükleik asit paketleri olarak düşünülebilir. Proteinden yapılma bir kabuk ya da kapsid ve bu kapsid içinde yer alan DNA ya da RNA formunda genetik malzemeden oluşmuşlardır. Ek olarak, lipitlerden meydana gelen ve kılıf adı verilen bir küreleri de bulunabilir.\nHayvan virüs kapsitlerinin farklı şekilleri bulunur. Bunlar arasında belki de en çılgın sayılabilecek olanı (bunun en azından benim açımdan bu şekilde olduğunu söylemek isterim) Ebola virüsüdür. Ebola virüsünün, kendi üzerine geri dönen uzun ve ipliğe benzeyen bir yapısı vardır. Karşılaştırma yapabilmek için chikungunya gibi daha ''standart bir görünüme'' sahip olan bir virüsü aşağıda görebilirsiniz: Chikungunya, bir küreye benzer ancak aslında 20‍ yüzlü bir ikosahedrondur.\nVirüslerin ikisi de ölçeksiz çizilmiştir. (Bir Ebola parçacağı, bir chikungunya parçacığından çok daha büyüktür). Görselin uyarlandığı kaynak: \"Ebolavirus\" and \"Alphavirus, \" Viral Zone/Swiss Institute of Bioinformatics, CC BY-NC 4. 0.\nHayvan virüslerinin genomu DNA ya da RNA formunda, tek ya da çift iplikli yapıda olabilir. Hayvan virüsleri, aşağıdaki bölümlerde de göreceğimiz gibi, kimisi süprizli hatta garip sayılabilecek çeşitli stratejiler kullanarak genetik malzemelerini kopyalar ve kullanırlar.\nHayvan virüsleri hücrelere nasıl bulaşır?\nDiğer tüm virüsler gibi hayvan virüsleri de, yaşam döngülerini tamamlamak için konak hücrelere ihtiyaç duyarlar. Virüsler, üremek için konak hücreleri enfekte ederler (bulaşırlar) ve onları daha fazla virüs parçacığı üretmek üzere programlarlar.\nEnfeksiyondaki en önemli ilk adım tanımadır: Hayvan virüslerinin, konak hücrenin yüzeyinde bulunan reseptörlere bağlanmasını sağlayacak yüzey molekülleri bulunur. Hayvan virüsleri, konak hücreye bağlandıktan sonra hücre içine giriş yapmak için farklı yollar kullanabilirler. Bu yollardan biri, hücre zarının içeriye doğru katlanarak konak hücrenin yüzeyinde, DNA ve RNA'nın enjekte edilebileceği kanallar oluşturması olarak tanımlanan endositozdur. Özellikle de kılıflı virüslerin kullandığı bir diğer yol ise, konak hücre zarı ile birleşerek, kapsidi hücre içine salmaktır.\nVirüs konak hücrenin kaynaklarını kullanarak yeni viral proteinler ve genetik malzeme ürettikten sonra, virüs parçacıkları bir araya gelerek hücreden dışarıya çıkmak için hazırlanırlar. Kılıflı hayvan virüsleri, oluşumları esnasında hücre zarından tomurcuklanarak, hücre zarının ya da iç zarın bir parçasını da bereberlerinde götürebilirler. Bunun aksine, rinovirüs gibi kılıflı olmayan virüsler ise, enfekte olmuş hücreler içinde birikerek, hücrenin en sonunda parçalanması ya da ölmesi sonucu serbest kalırlar.\nBir enfeksiyonun sonuçları\nVirüslerin birçok insan hastalığı ile bağlantısı bulunmaktadır. Aşağıdaki şema, insan vücudunun farklı sistemlerini etkileyen, yaygın görülen bazı viral enfeksiyon örneklerini içermektedir.\nGörsel hakları: \"Prevention and treatment of viral infections: Figure 1, by Open Stax College, Biology, CC BY 4. 0. Mikael Häggström'ün çalışmasının uyarlamasıdır.\nBazı viral enfeksiyonlar, klasik akut hastalık paternini izlerler: Semptomlar (belirtiler) kısa bir süre içerisinde kötüleşir ancak çoğu durumda virüs bağışıklık sistemi tarafından temizlenir ve hasta iyileşir. Bunlara örnek olarak nezle ya da influenza virüslerini verebiliriz.\nHepatit C virüsü gibi diğer virüsler ise, uzun süreli kronik enfeksiyonlara sebep olurlar. Çok ciddi olmayan bir çocuk hastalığı olan kızamıkçığa sebep olan insan herpesvirüsleri 6 ve 7 gibi virüsler, yeni virüs parçacıklarının oluştuğu ancak konakta herhangi bir semptoma rastlanmadığı verimli enfeksiyonlara sebep olurlar. Bu gibi durumlarda hastaların asemptomatik bir enfeksiyon geçirdikleri söylenir.\nHayvan virüslerinin sınıflandırılması\nHayvan virüslerinin farklı çeşitleri bulunmakla birlikte; konak hücrelere girmek, hücreyi ele geçirmek ve hücreden çıkmak için de farklı yollar kullanırlar. Bu virüs karmaşasını, tutarlı ve anlamlı bir şekilde düzenlemek sizce mümkün olabilir mi?\nBaltimore sistemi virüsleri genetik materyal tiplerine ve viral proteinlerin üretimi ile yeni virüs parçacıklarının bir araya getirilmesinde önemli rol oynayan ara moleküller olan mesajcı RNA (m RNA) sentezi için nasıl kullanıldığına bağlı olarak sınıflandırır. Bir virüsün Baltimore grubu aşağıdaki kriterlere bağlıdır:\nGentik materyal olarak kullandığı molekül (DNA ya da RNA)Genetik materyalinin tek mi yoksa çift iplikli mi olduğu Virüsün m RNA sentezlemek için kullandığı adımlar\nBaltimore sistemi virüsleri yedi gruba ayırmaktadır. Her grubun, kullanılan genetik materyal, m RNA sentezi için kullandığı yolaklar gibi temel özelliklerini aşağıdaki şemada görebilirsiniz:\nYeşil ok = m RNA sentezi; noktalı yeşil ok = viral genomun m RNA olarak doğrudan kullanımı. Görselin uyarlandığı kaynak: \"The Baltimore classification clusters viruses into families depending on their type of genome, Viral Zone/Swiss Institute of Bioinformatics, CC BY-NC 4. 0.\nŞemadaki RNA(+) ve RNA(-) ne anlama gelmektedir? Çok güzel bir detay yakaladınız! + ve - işaretleri, RNA genomunun anlamını belirtir. Bir virüs genomunun tek iplikli RNA'dan oluşmuş olması durumunda, pozitif (+) ya da negatif (-) anlamı olabilir. Bir (+) anlam RNA genomu, m RNA'ya benzer: Protein sentezlemek için doğrudan translasyonu yapılabilecek bir diziye sahiptir. Bir (-) anlam RNA genomu ise translasyon için doğrudan kullanılamaz. Viral proteinlerin kodlanmasında kullanılan dizinin ters tamamlayıcısıdır (ters versiyonudur). Bir (-) anlam RNA genomunun ilk olarak tamamlayıcı bir (+) anlam RNA ipliğine dönüştürülmesi gerekir. Sonrasında da protein sentezi için translasyon işleminden geçebilir.\nİnsan virüslerini, yedi Baltimore grubunun tamamında görmek mümkünken, bitki ve hayvan virüsleri yalnızca bazı grupların alt kümelerinde görülmektedir. 1‍ Bir virüsü hedef alan bir ilaç geliştirilmesi için, Baltimore grubu ve biyolojisinin diğer özellikleri de arasında olmak üzere virüsün yaşam döngüsüne ait bilgilerin edinilmesi, virüsün yaşam döngüsünün etkili bir şekilde engellenmesi açısından son derece önemlidir.\nBltimore grupları ve örnekleri içeren tablo Baltimore sınıflandırmasıGrupÖzellikleri RNA sentezi yoluÖrnek IÇift iplikli DNAm RNA'nın transkripsiyonu doğrudan DNA şablonundan yapılır Herpes simplex (herpesvirüs)IITek iplikli DNARNA'nın transkripsiyonundan önce, DNA çift iplikli forma dönüştürülür Köpek parvovirüsü (parvovirüs)IIIÇift iplikli RNAm RNA'nın transkripsiyonu, RNA genomundan yapılırÇocukluk gastroenteriti (rotavirüs)IVTek iplikli RNA (+)Genom m RNA işlevi görür Nezle (pircornavirüs)VTek iplikli RNA (-)m RNA'nın transkripsiyonu RNA genomundan yapılır Kuduz (rhabdovirüs)VITers transkriptazlı tek iplikli RNA virüsleri Ters transkriptaz, RNA genomundan DNA yapar; DNA konak genomla birleştirilir; m RNA'nın transkripsiyonu bu birleştirilmiş DNA'dan yapılırİnsan immünyetmezlik virüsü (HIV)VIITers transkriptazlı çift iplikli DNA virüsleri Viral genom çift iplikli bir DNA'dır ancak viral DNA, bir RNA aracısı ile kopyalanır; RNA doğrudan m RNA olarak ya da m RNA sentezi için bir şablon olarak görev alabilir Hepatit B virüsü (hepadnavirüs)_Tablonun uyarlandığı kaynak: \"Viral evolution, morphology, and classification, \" Open Stax College, Biology, CC BY 4. 0. _\nHIV-1 retrovirüsü\nBaltimore sisteminin VI. grubunda yer alan retrovirüslerin eşsiz ve bir o kadar da etkileyici bir yaşam döngüleri vardır. Kazanılmış bağışıklık (immün) yetmezlik sendromu ya da AIDS'e sebep olan insan immünyetmezlik virüsü (HIV) bir retrovirüs olduğu için bu tip virüsşer son derece önemlidir.\nRetrovirüs genomları, tek iplikli RNA'dan oluşur ve her virüs parçacığı bu genetik materyalin iki kopyasını içerir. RNA'nın, hücrelerdeki normal bilgi akışı yönü olan DNA > RNA > protein yönünü tersine çeviren ters transkriptaz adı verilen bir enzim yardımı ile çift iplikli bir DNA molekülüne dönüştürülmesi gerekir.\nÇift iplikli DNA konak hücrenin çekirdeğine girer ve entegraz adı verilen bir enzim yardımıyla konak genoma eklenir. Sonrasında konak hücrenin genomunun kalıcı bir parçası olan viral DNA'nın (provirüs olarak adlandırılır) transkripsiyonu ile m RNA sentezlenir. m RNA, viral proteinlerin sentezlenmesi için okunur ve aynı zamanda bir araya gelerek hücreden tomurcuklanan yeni viral parçacıkların genomu olarak da görev alır.\nAşağıdaki şema, çoğu HIV enfeksiyonundan sorumlu olan HIV-1 virüsünün yaşam döngüsünün temel aşamalarını göstermektedir. 2‍\nGörselin uyarlandığı kaynak: \"Prevention and treatment of viral infections: Figure 4, \" Open Stax College, Biology (orijinali NIAID, NIH), CC BY 4, 0.\nAnti-HIV ilaçları, HIV döngüsünün farklı aşamalarında viral kopyalanmayı engelleme prensibi ile çalışır. Bu ilaçlar arasında:\nFüzyon inhibitörleri, HIV viral kılıfın, konak hücrenin hücre zarına kaynamasını engeller. Ters transkriptaz inhibitörleri, RNA genomunun iki iplikli DNA'ya dönüşmesini engeller. Entegraz inhibitörleri, viral DNA'nın konak hücrenin genomuyla birleşmesini engeller. Proteaz inhibitörleri, viral proteinlerin işlenmesini engeller.\nEnfeksiyonun ilerlemesi ve viral seviyenin düşük tutulması için en etkili yöntem, birden fazla ilaç içeren ''kokteyllerin'' kullanılmasıdır. Bunun neden böyle olduğu ile ilgili daha fazla bilgi edinmek isterseniz virüslerin evrimi makalesine göz atabilirsiniz.\nBelirtileri, tedavisi ve önlenmesi de dahil olmak üzere HIV ve AIDS ile ilgili daha fazla bilgi almak isterseniz Sağlık Bilgisi ve Tıp bölümündeki HIV ve AIDS videosuna göz atmanızı öneririz.\nAçıklama ve Kaynaklar Bu makalenin uyarlandığı kaynaklar: \"Virus infections and hosts, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 61. \"Viral evolution, morphology, and classification, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 61. \"Prevention and treatment of viral infections, \" Open Stax College, Biology, CC BY 4. 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10. 61. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: As determined by inspecting the Viral Zone database (10 May 2016): Swiss Institute of Bioinformatics. (2016). The Baltimore classification clusters viruses into families depending on their type of genome. Viral Zone. Alıntı yapılan kaynak: http: //viralzone. expasy. org/all_by_species/3947. html. NAM. (2016). HIV-1 and HIV-2. HIV transmission and testing. Alıntı yapılan kaynak: http: //www. aidsmap. com/HIV-1-and-HIV-2/page/1322970/. Ek referanslar: AIDSInfo. (22 Eylül 2015). The HIV life cycle. HIV overview. Alıntı yapılan kaynak: https: //aidsinfo. nih. gov/education-materials/fact-sheets/19/73/the-hiv-life-cycle. Baltimore classification. (9 Mayıs 2016). Alıntı yapılan tarih ve kaynak: 10 Mayıs 2016, Wikipedia: https: //en. wikipedia. org/wiki/Baltimore_classification. HIV. (15 Nisan 2016). Alıntı yapılan tarih ve kaynak: 10 Mayıs 2016, Wikipedia: https: //en. wikipedia. org/wiki/HIV. HIV tutorial. AIDS pathology. Alıntı yapılan kaynak: http: //library. med. utah. edu/Web Path/TUTORIAL/AIDS/HIV. html. Mettenleiter, T. C. (2002). Herpesvirus assembly and egress. J. Virol. , 76(4): 1537–1547. http: //dx. doi. org/10, 1128/JVI. 76, 4. 1537-1547, 2002. NAM. (2016). HIV-1 and HIV-2. In HIV transmission and testing. Alıntı yapılan kaynak: http: //www. aidsmap. com/HIV-1-and-HIV-2/page/1322970/. National Library of Medicine. (25 Mart 2016). HIV lifecycle. AIDS. gov. Alıntı yapılan kaynak: https: //www. aids. gov/hiv-aids-basics/just-diagnosed-with-hiv-aids/hiv-in-your-body/hiv-lifecycle/. Open Stax. (29 Aralık 2015). Viruses. Open Stax CNX. Alıntı yapılan kaynak: https: //cnx. org/contents/5ew KI2TO@3/Viruses. Open Stax College, Biology. (23 Mart 2016). Prevention and treatment of viruses. Open Stax CNX. Alıntı yapılan kaynak: http: //cnx. org/contents/GFy_h8cu@10, 8: 4Kff AR5W@3/Prevention-and-Treatment-of-Vi. Open Stax College, Biology. (23 Mart 2016). Viral evolution, morphology, and classification. Open Stax CNX. Alıntı yapılan kaynak: http: //cnx. org/contents/GFy_h8cu@10, 8: e Kpz NT3R@4/Viral-Evolution-Morphology-and. Raven, P. H. ve Johnson, G. B. (2002). HIV is a complex animal virus. Biology (6. baskı, sayfa 670-673). Boston, MA: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Animal viruses. Campbell biology (10. baskı, sayfa 398-400). San Francisco, CA: Pearson. Structure and genome of HIV. (5 Şubat 2016). Alıntı yapılan tarih ve kaynak: 10 Mayıs 2016, Wikipedia: https: //en. wikipedia. org/wiki/Structure_and_genome_of_HIV. Sundquist, W. I. ve Kräusslich, H. (2012). HIV-1 assembly, budding, and maturation. Cold Spring Harb. Perspect. Med. , 2(7): a006924. http: //dx. doi. org/10, 1101/cshperspect. a006924. Swiss Institute of Bioinformatics. Double-stranded RNA virus replication. Viral Zone. Alıntı yapılan kaynak: http: //viralzone. expasy. org/all_by_species/1936. html. Swiss Institute of Bioinformatics. (2016). The Baltimore classification clusters viruses into families depending on their type of genome. Viral Zone. Alıntı yapılan kaynak: http: //viralzone. expasy. org/all_by_species/3947. html. Swiss Institute of Bioinformatics. (2016). Viral latency. Viral Zone. Alıntı yapılan kaynak: http: //viralzone. expasy. org/all_by_protein/3970. html."
    },
    {
        "url": "https://tr.khanacademy.org/science/biology/biology-of-viruses/virus-biology/a/evolution-of-viruses",
        "title": "Virüslerin Evrimi",
        "contents": "Önemli noktalar:\nHücre temelli diğer yaşam formları gibi, virüsler de, evrim ve doğal seçilime uğrarlar ve birçoğunun çok hızlı bir şekilde evrimleştilerini söylemek mümkündür. İki virüs, bir hücreyi aynı anda enfekte ettiğinde, genetik malzemelerini değiş tokuş ederek, eşsiz özellikleri olan yeni \"karışık\" virüsler yapabilriler. Örnek vermek gerekirse, grip virüslerinin yeni türleri bu şekilde ortaya çıkabiliyor. RNA virüslerinin, mutasyon olasılıkları çok yüksektir ve bu da hızlı şekilde evrimleşmelerine olanak sağlar. Bu örneklerden biri, HIV'de ilaç direncinin evrimleşmesidir.\nGiriş\nHer sene neden yeni bir grip virüsünün karşımıza çıktığını hiç merak ettiiniz mi? Ya da AIDS'e sebep olan HIV'nin nasıl ilaca karşı dirençli bir hale gelebildiğini?\nBu sorulara verilecek en kısa cevap, virüslerin evrimleştikleridir. Virüslerin evrimleşmeleri, bir virüs popülasyonuna ait \"gen havuzunun\" zaman içerisinde değişime uğrayabileceğidir. Bazı durumlarda, örneğin belirli bir coğrafyadaki grip virüsleri ya da bir hastanın vücudundaki tüm HIV parçacıkları gibi, belirli bir popülasyondaki virüsler, doğal seçilim aracılığı ile evrimleşebilirler. Bu şekilde virüslerin üremesine yardımcı olan kalıtımsal özellikler (gribin hızlı bir şekilde bulaşması ya da HIV'nin ilaç direnci), virüs popülasyonunda zaman içerisinde yaygınlaşmaya başlar.\nHızlı tekrar: Evrim nedir? Evrim: bir popülasyonun gen havuzunda ya d kalıtsal özelliklerinde zaman içerisinde meydana gelen değişimler. Doğal seçilim, organizmaların kendi ortamlarında hayatta kalmalarına ve üremelerine yardımcı olan kalıtsal özelliklerin zaman içerisinde daha yaygın hale geldiği bir evrim mekanizmasıdır. Doğal seçilim, bir popülasyonun ortamına uyum sağlamasına ya da ortamı için daha uygun hale gelmesine olanak sağlar. Virüsler de, diğer tüm hüce tabanlı organizmalar gibi, doğal seçilim ya da farklı mekanizmalara aracılığı ile evrimleşirler. Evrim ve doğal seçilim ile ilgili daha fazla bilgi edinmek için evrim bölümüne göz atmanızı öneririz.\nVirüsler evrimleşirler ancak evrimleri, insanlar gibi konaklarının evrimlerinden çok daha hızlıdır. Bu da virüslerin evrimini yalnızca biyologlar için değil, doktorlar, hemşireler, sağlık uzmanları ya da virüslere maruz kalan herhangi biri ki bu hepimiz oluyoruz, için önemli bir nokta haline getirir.\nVirüslerde varyasyon\nDoğal seçilimin gerçekleşebilmesi için genetik varyasyona ihtiyacı vardır. Genetik varyasyon, bir popülasyonda bazı genetik (kalıtsal) farklar olduğunu anlamınagelir. Virüslerdeki varyasyonun ise iki farklı kaynağı vardır1‍ :\nRekombinasyon: Virüsler genetik malzemelerinden (DNA ya da RNA) parçalar değiştirirler. DNA ve RNA nedir? Güzel soru. DNA, deoksiribonükleik asit, RNA ie ribonükleik asittir. DNA ve RNA; nükleik asitler adı verilen bir molekül sınıfına aittir. Nükleik asitlerin, birbirine bağlı moleküler \"harfler\"den oluşan zincirler olduğunu düşünebiliriz. DNA, insanlar ve hücrelerden oluşan diğer yaşam formlarının genetik malzemesidir. Virüsler de DNA ya da RNA'ya sahip olabilirler. \"Genetik malzeme\", bir organizmanın talimatlarını taşıyan ve ebeveynlerden çocuklara aktarılan bir moleküldür. DNA ve RNA hakkında daha fazla bilgi edinmek için nükleik asitler bölümüne göz atabilirsiniz. Rasgele mutasyonlar: bir virüsün DNA ya da RNA diziliminde meydana gelen değişimler. Eğer nereye bakmamız gerektiğini biliyorsak, varyasyon ve evrimin etrafımızdaki virüsler için geçerli olduğunu görebiliriz. Bunun en güzel örneklerinden biri, grip virüsünün her sene değişiyor olmasıdır.\nHaydi karıştıralım: Rekombinasyon\nGözlerimizi gribe çevirmeden, virüslerin DNA ya da RNA'larını rekombinasyon adı verilen bir süreçte nasıl değiş tokuş ettiklerini inceleyelim.\nRekombinasyon, iki virüsün aynı hücreyi enfekte etmesi ile meydana gelir. Virüslerin ikisi de, daha fazla virüs parçacığı üretmek için hücreyi ele geçirmek istediğinden, hücrenin içinde yani genomlar da dahil olmak üzere birçok virüs parçası olacaktır.\nGörsel hakları: \"Segment reassortment, \" Viral Zone/Swiss Institute of Bioinformatics, CC BY-NC 4, 0.\nRekombinasyon bu koşullar altında iki faklı yolla gerçekleşebilir. İlk olarak, viral genomların benzer bölgeleri bir araya gelerek bazı parçalarını değiş tokuş eder ve böylelikle DNA ya da RNA'yı fiziksel olarak koparır ve yeniden birleştirirler. İkinci olarak da, farklı segmentlere sahip virüsler, bu segmentleri, \"tekrar sıralama\" adı verilen bir süreçte değiş tokuş edebilirler. 2, 3‍\nRekombinasyon ve influenza (\"grip\")\nInfluenza (\"grip\") virüsleri tekrar sıralama konusunda ustadırlar. Her bir tek bir tane ya da birkaç tane gen taşıyan sekiz RNA segmentleri bulunur. 4‍\nİki influenza virüsü bir hücreyi aynı anda enfekte ederse, hücre içinde yapılan yeni hücrelerden bazıları segment karışımları (örneğin, A türünden \"-4 segmentleri ile B türünden 5-8 segmentleri) içerebilir.\nİnfluenza virüsleri söz konusu olduğunda, özellikle de domuzların iyi bilinen \"karışım kapları\" olduklarını söylemek mümkündür. Domuz hücreleri hem insan hem de kuş influenza virüsleri tarafından algılanıp enfekte edilebilirler. Bunlara domuz influenza virüsleri de dahildir. Domuza ait hücrelerden biri, aynı anda iki ayrı influenza virüsü tarafından enfekte edilirse, insanlara ve kuşlara ait genetik malzemenin bir karışımını içeren yeni virüsler elde edilebilir.\nBu tarz bir değiş tokuş, doğadaki influenza virüsleri için yaygın bir durumdur. Örnek vermek gerekirse, 2009 yılında bir salgın yaratan H1N1 influenza dizisini (\"domuz gribi\") hatırlıyor musunuz? H1N1, hem insan hem de kuş virüslerinden RNA segmentlerinin yanında, kökeni Kuzey Amerika ve Asya olan domuz virüslerini de içeriyordu. Bu kombo, birkaç yılda adım adım gerçekleşen rekombinasyonlar sonucunda H1N1'in elde edildiğini gösteriyor. 5, 7‍\nViral mutasyonlar\nRekombinasyonun, virüslerin evrimini nasıl etkileyebileceğini gördük. Peki ya mutasyonlar? Mutasyonlar, bir virüsün genetik malzemesinde yani DNA ya da RNA'sında meydana gelen kalıcı değişikliklerdir. Mutasyonlar, virüs DNA ya da RNA'sının kopyalanması sırasında bir hata oluşması durumunda meydana gelirler.\nBazı virüslerin mutasyon oranları oldukça yüksek olsa da bu durum tüm virüsler için geçerli değildir. RNA virüslerinin mutasyon oranları yüksekken, DNA virüsleri, düşük mutasyon oranlarına sahiptirler. 8‍\nBu neden böyledir? Aralarında fark bulunmasının sebebi, kopyalamada kullanılan makineler ile ilgilidir. DNA virüslerinin çoğu, genetik malzemelerini konak hücrenin enzimlerini kullanarak kopyalarlar. Bu enzim, DNA polimerazdır ve DNA polimeraz kontrol okuması da yapan bir enzimdir. Kontrol okuması, kopyalama sırasında oluşan hataların yakalanması ve düzeltilmesi anlamına gelir. RNA virüsleri ise, RNA polimeraz adı verilen bir enzim kullanırlar. Bu enzim kontrol okuması yapmadığından, hataların meydana gelme olasılığı çok daha yüksektir. 9‍\nVaka çalışması: HIV ilaç direnci\nİnsan immünyetmezlik virüsü (HIV), edinilmiş immün yetmezlik sendromuna (AIDS) sebep olan virüstür. HIV, yüksek mutasyon oranı olan ve hızlı bir şekilde evrimleşebilen bir RNA virüsüdür. Bu durum, ilaca dirençli türlerin ortaya çıkmasına sebep olmuştur.\nHIV'nin yüksek mutasyon oranı\nHIV gibi RNA virüslerinin mutasyon oranları yüksek olduğu için, bir hastanın vücuduna bulunan HIV virüs popülasyonu içindeki genetik varyasyon da yüksektir. Mutasyonların birçoğu zararlı olacağından, mutant virüsler üreyemeyecek \"öleceklerdir\". Ancak bazı mutasyonlar, virüsün belirli koşullar altında üremeye devam etmesine olanak sağlayacaklardır. Buna örnek olarak verilebilecek mutasyonlardan biri, virüse ilaç direnci kazandırabilir. 10‍\nİlaca dirençli HIV'nin evrimi\nBazı ilaçlar, önemli viral enzimleri inhibe ederek HIV'nin replikasyonunu engellerler. Bu ilaçlardan birinin kullanılması başlangıçta hastanın viral seviyelerinin düşmesine sebep olur. Bir süre sonra, ilaç kullanımı devam ediyor olmasına rağmen, HIV virüsleri yeniden bir atak yaparak seviyelerini yeniden yükseltirler. Bu, virüsün ilaca dirençli nir formunun evrimleştiği anlamına gelir. 10‍\nBunun neden gerçekleştiğini anlamak için, belirli bir antiviral ilaç örneğini, ters transkriptaz inhibitörünü ele alalım. Aşağıdaki şemada gösterilen nevirapin molekülü gibi ters transkriptaz inhibitörleri, ters transkriptaz adı verilen viral enzime (kırmızı ve kahvrengi ile gösterilmiş yapı) bağlanırlar. İlaç, enzimin görevini yerine getirmesini yani HIV'nin RNA genomunu DNA'ya kopyalamasını engeller. Bu enzimin dekative olması, HIV virüsünün hücreyi kalıcı olarak enfekte edememesine sebep olur. 11‍\nGörselin uyarlandığı kaynak: \"Exploring the structure, \" David S. Goodsell, RCSB PDB Molecule of the Month, CC BY 4. 0.\nHIV virüslerinin birçoğu nevirapin ile durdurulabilir. Ancak, HIV popülasyonundaki virüslerin küçük bir bölümü, rassal şansa bağlı olarak, ters transkriptaz geninde, onları ilaca dirençli hale getiren bir mutasyona sahip olabilir. Örneğin, ilacın enzime bağlanma bölgesinin şeklini değiştiren gentik bir değişiklik sonucu, ilaç enzime bağlanarak aktivitesini inhibe edemez.\nDirenç mutasyonuna sahip virüsler, ilacın varlığına rağmen ürerler ve nesiller sonrasında, ilacın kullanımından önceki viral seviyelere yeniden ulaşabilirler. Seviyelerini yeniden yükseltmeleri bir yana, bu yeni virüs popülasyonunun tamamı artık ilaca karşı dirençlidir!\nHAART ilaç direnci\nHIV eğer ilaçlara karşı direnç geliştirebiliyorsa bu virüsü nasıl durdurabiliriz? Bu noktada elimizdeki en iyi yaklaşım, üç ya da daha fazla ilacın aynı anda kullanılmasıdır. Bu yaklaşım çok etkin antiretroviral terapi ya da İngilizce isminin kısaltması ile HAART olarak adlandırılmaktadır. Bir HAART kokteylinde kullanılan ilaçlar, HIV yaşam döngüsünün farklı bölümlerini hedef almaktadırlar. 12, 13‍\nHAART yaklaşımı işe yaramaktadır çünkü popülasyondaki tek bir HIV virüsünün her üç ilaca karşı aynı anda direnç kazandıracak üç mutasyona uğrama olasılığı son derece küçüktür. Virüsün birden fazla ilaca karşı direnci olan formları zaman içerisinde evrimleşecek olsa da, birden fazla ilacın aynı anda kullanıldığı tedaviler, direnç evrimini yavaşlatmaktadır. 10‍\nHIV'nin biyolojisi hakkında daha fazla bilgi edinmek için virüslerin yaşam döngüleri üzerine hazırladığımız makaleye göz atın. Semptomlar, tedavi ve HIV ile AIDS'ten korunmak ile ilgili daha fazla bilgi edinmek için de, Sağlık ve Tıp bölümündeki HIV ve AIDS ile ilgili kısımları inceleyebilirsiniz.\nVirüslerin evrimi neden bu kadar hızlıdır?\nVirüsler, insanlardan daha hızlı bir şekilde evrimleşirler. Peki neden?\nHIV'de gördüğümüz gibi, bazı virüslerin mutasyon oranları oldukça yüksektir ve bu sayede daha fazla varyasyona sahip olup daha hızlı bir şekilde evrimleşebilirler. Virüslerin hızlı bir şekilde evrimleşmesine katkıda bulunan iki diğer özellikleri; popülasyon büyüklükleri ve hızlı yaşam döngüleridir. 14‍\nPopülasyon ne kadar büyük olursa, ilaç direnci sağlayan ya da bulaşma hızını artıran bir mutasyon gibi, doğal seçilimin üzerinde etkili olabileceği özel bir mutasyonun popülasyon içindeki bir virüste gerçekleşmiş olması olasılığı da daha yüksek olur. Virüsler aynı zamanda oldukça hızlı bir şekilde ürerler. Bu, popülasyonlarının konaklarının popülasyonlarına oranla daha kısa sürelerde evrimleşeceği anlamına gelir. Örneğin bi HIV virüsü yaşam döngüsünü 52‍ saatte tamamlarken, bir insan hücresinin yaşam döngüsü kabaca 20‍ yıl sürmektedir! 15‍\nHızlı evrimleşen virüslere karşı nasıl savaşıyoruz? Bulaşmayı engellemeye çalışmak için adımlar atmak, tedavi için yeni ilaçlar belirlemek ve aşıların geliştirilmesi ile kullanılması, kullanılan önemli stratejiler arasında yer almaktadır.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Fleischmann, W. R. (1996). Viral genetics. S. Baron, Medical microbiology (4. baskı, bölüm 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439/#_A2323_. Swiss Institute of Bioinformatics. Viral genome evolution. Viral Zone. Alıntı yapılan kaynak: http: //viralzone. expasy. org/all_by_species/4136. html. Fleischmann, W. R. (1996). Viral genetics. S. Baron, Medical microbiology (4. baskı, bölüm 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439/#_A2330_. Swiss Institute of Bioinformatics. Influenzavirus A. Viral Zone. Alıntı yapılan kaynak: http: //viralzone. expasy. org/viralzone/all_by_species/6. html. Centers for Disease Control and Prevention. (25 Kasım 2009). Origin of 2009 H1N1 flu (swine flu): Questions and answers. H1N1 flu. Alıntı yapılan kaynak: http: //www. cdc. gov/h1n1flu/information_h1n1_virus_qa. htm. Neumann, G. ve Kawaoka, Y. (2006). Host range restriction and pathogenicity in the context of influenza pandemic. Emerg. Infect. Dis. , 12(6). http: //dx. doi. org/10. 3201/eid1206. 051336. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Emerging viruses. Campbell biology (10. baskı, sayfa 403). San Francisco, CA: Pearson. Sanjuán, R. , Nebot, M. R. , Chirico, N. , Mansky, L. M. ve Belshaw, R. (2010). Viral mutation rates. Journal of Virology, 84(19), 9733-9748. http: //dx. doi. org/10. 1128/JVI. 00694-10. Fleischmann, W. R. (1996). Viral genetics. S. Baron Medical microbiology (4. baskı, bölüm 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439/#_A2324_. HIV: The ultimate evolver. Understanding evolution. Alıntı yapılan kaynak: http: //evolution. berkeley. edu/evolibrary/article/medicine_04. Goodsell, David. (2002). HIV reverse transcriptase. In RCSB PDB Molecule of the month. Alıntı yapılan tarih ve kaynak: 6 Kasım 2016, http: //pdb101. rcsb. org/motm/33. Open Stax College, Biology. (23 Mart 2016). Prevention and treatment of viral infections. Open Stax CNX. Alıntı yapılan kaynak: http: //cnx. org/contents/GFy_h8cu@10. 8: 4Kff AR5W@3/Prevention-and-Treatment-of-Vi. Management of HIV/AIDS. (17 Nisan 2016). Alıntı yapılan tarih ve kaynak: 12 Mayıs 2016, Wikipedia: https: //en. wikipedia. org/wiki/Management_of_HIV/AIDS. Roosien, B. Virus evolution. Alıntı yapılan kaynak: http: //public. wsu. edu/~broosien/Virus Evolution. html. Murray, J. M. , Kelleher, A. D. ve Cooper, D. A. (2011). Timing of the components of the HIV life cycle in productively infected CD4+ T cells in a population of HIV-infected individuals. Journal of Virology, 85(20), 10798-10805. http: //dx. doi. org/10. 1128/JVI. 05095-11. Ek referanslar: 1918 pandemic and avian flu. (2008, January 26). CH 105 - Chemistry and society. http: //employees. csbsju. edu/hjakubowski/classes/Chem%20and%20Society/Influenza/1918%20Pandemic. htm. Barclay, E. (2011). Why does a virus jump from one species to another? Shots: Health news from NPR. Alıntı yapılan kaynak: http: //www. npr. org/sections/health-shots/2011/09/26/140810584/why-does-a-virus-jump-from-one-species-to-another. Baylor College of Medicine. (2016). Influenza virus (flu). Emerging infections and biodefense. Alıntı yapılan kaynak: https: //www. bcm. edu/departments/molecular-virology-and-microbiology/emerging-infections-and-biodefense/influenza-virus-flu. Centers for Disease Control and Prevention. (19 Ağustos 2014). How the flu virus can change: \"Drift\" and \"shift. \" Influenza viruses. Alıntı yapılan kaynak: http: //www. cdc. gov/flu/about/viruses/change. htm. Centers for Disease Control and Prevention. (25 Kasım 2009). Origin of 2009 H1N1 flu (swine flu): Questions and answers. H1N1 flu. Alıntı yapılan kaynak: http: //www. cdc. gov/h1n1flu/information_h1n1_virus_qa. htm. Choi, K. H. (2012). Viral polymerases. Adv. Exp. Med. Biol. , 726, 267-304. http: //dx. doi. org/10. 1007/978-1-4614-0980-9_12. Condit, R. C. (2007). Mutation. D. M. Knipe ve P. M. Howley, Fields' virology (5. baskı, cilt 1, sayfa: 45-46). Philadelphia, PA: Lippincott Williams & Wilkins. Duffy, S. , Shackelton, L. A. ve Holmes, E. C. (2008). Rates of evolutionary change in viruses: Patterns and determinants. Nature Reviews Genetics, 9, 267-276. http: //dx. doi. org/10. 1038/nrg2323. Fleischmann, W. R. (1996). Viral genetics. S. Baron (Ed. ), Medical microbiology (4. baskı, bölüm. 43). Galveston, TX: University of Texas Medical Branch at Galveston. Alıntı yapılan kaynak: https: //www. ncbi. nlm. nih. gov/books/NBK8439. Flu. gov. How the flu virus changes. About the flu. Alıntı yapılan kaynak: http: //www. flu. gov/about_the_flu/virus_changes/. Goodsell, David. (2002). HIV reverse transcriptase. In RCSB PDB Molecule of the month. Alıntı yapılan tarih ve kaynak: 6 Kasım 2016, http: //pdb101. rcsb. org/motm/33. HIV: The ultimate evolver. Understanding evolution. Alıntı yapılan kaynak: http: //evolution. berkeley. edu/evolibrary/article/medicine_04. Humphries, J. (12 Mayıs 2014). The jelly roll of life. Small things considered. Alıntı yapılan kaynak: http: //schaechter. asmblog. org/schaechter/2014/05/the-jelly-roll-of-life. html. Influenza virus types, subtypes, and strains. (2006). PA pandemic influenza preparedness planning summit 2006. Alıntı yapılan kaynak: http: //www. clintoncountypa. com/Pandemic%20Information/Influenzavirustypes. pdf. Jhung, M. A. ve Nelson, D. I. (2015). Outbreaks of avian influenza A (H5N2), (H5N8), and (H5N1) among birds — United States, December 2014–January 2015. Morbidity and Mortality Weekly Report, 64(4), 111. Alıntı yapılan kaynak: http: //www. cdc. gov/mmwr/preview/mmwrhtml/mm6404a9. htm? s_cid=mm6404a9_w. Management of HIV/AIDS. (17 Nisan 2016). Alıntı yapılan tarih ve kaynak: 12 Mayıs 2016, Wikipedia: https: //en. wikipedia. org/wiki/Management_of_HIV/AIDS. Neumann, G. ve Kawaoka, Y. (2006). Host range restriction and pathogenicity in the context of influenza pandemic. Emerg. Infect. Dis. , 12(6). http: //dx. doi. org/10. 3201/eid1206. 051336. Open Stax College, Biology. (23 Mart 2016). Prevention and treatment of viral infections. Open Stax CNX. Alıntı yapılan kaynak: http: //cnx. org/contents/GFy_h8cu@10. 8: 4Kff AR5W@3/Prevention-and-Treatment-of-Vi. Paoli, J. (6 Ekim 2013). HIV resistant mutation. Viruses 101: What's multiplying in you? Alıntı yapılan kaynak: http: //www. nature. com/scitable/blog/viruses101/hiv_resistant_mutation. Perelson, Alan. (2002). Modeling viral and immune system dynamics. Nature Reviews Immunology, 2, 28-36. http: //dx. doi. org/10. 1038/nri700. Alıntı yapılan kaynak: https: //pdfs. semanticscholar. org/3d87/d57cad970967f56b81e7123bfeac84fd84e8. pdf. Racaniello, V. (2009, June 29). Reassortment of the influenza virus genome. Virology blog. Alıntı yapılan kaynak: http: //www. virology. ws/2009/06/29/reassortment-of-the-influenza-virus-genome/. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The flu is caused by influenza viruses. Biology (10. baskı, sayfa 534). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Emerging viruses. Campbell biology (10. baskı, sayfa 402-404). San Francisco, CA: Pearson. Roosien, B. Virus evolution. Alıntı yapılan kaynak: http: //public. wsu. edu/~broosien/Virus Evolution. html. Smith, G. D. , Vijaykrishna, D. , Bahl, J. , Lycett, S. J. , Worobey, M. , Pybus, O. G. , Ma, S. K. , Cheung, C. L. , Raghwani, J. , Bhatt, S. , Malik Peiris, J. S. , Guan, Y. ve Rambaut, A. (2009). Origins and evolutionary genomics of the 2009 swine-origin H1N1 influenza A epidemic. Nature, 459, 1122-1125. http: //dx. doi. org/10. 1038/nature08182. Swiss Institute of Bioinformatics. Influenzavirus A. Viral Zone. Alıntı yapılan kaynak: http: //viralzone. expasy. org/viralzone/all_by_species/6. html. Swiss Institute of Bioinformatics. Viral genome evolution. Viral Zone. Alıntı yapılan kaynak: http: //viralzone. expasy. org/all_by_species/4136. html. The College of Physicians of Philadelphia. (2016). Viruses and evolution. Vaccine science. Alıntı yapılan kaynak: http: //www. historyofvaccines. org/content/articles/viruses-and-evolution."
    },
    {
        "url": "https://tr.khanacademy.org/science/biology/biology-of-viruses/virus-biology/a/what-is-zika-virus",
        "title": "Zika Virüsünün Biyolojisi",
        "contents": "Giriş\nHaberlerde Zika virüsünden bahsedildiğini duymuşsunuzdur. Zika virüsünün özellikle Amerika kıtasında yakın zamanda yayılması, birçok insanın bu virüsü daha yakından tanımak istemesine sebep olmuştur.\nBu makalede Zika virüsünü biyolojik bir bakış açısından ele alacağız. İlk olarak yapısını, yaşam döngüsünü ve Zika virüsünün bulaşma yollarını ve hücreleri nasıl enfekte ettiğine değineceğiz. Sonrasında ise Zika virüsünün insanlar üzerindeki etkisini ve virüsle mücadele için alınan önlemlerden bahsedeceğiz.\nZika virüsü nedir?\nZika, flavivirüs olarak adlandırılan ve aralarında denge, Batı Nil (West Nile) ve sarı humma da olan bir virüs grubuna mensuptur1‍ . Flavivirüsler, protein, RNA (DNA ile bağlantılı olan bir molekül) ve lipit bir zardan oluşan küçük yapılardır. Her bir viral parçacık, bir kılıf ile çevrelenmiş, kapsid adı verilen bir protein kabuğunun içinde yer alan tek iplikli bir RNA molekülünden oluşmaktadır2‍ . Sağ aşağıdaki mikroskop görüntüsünde, küçük ve koyu halkalar olarak görünen Zika virüs parçacıklarını görebilirsiniz. Parçacıklardan biri bir okla işaretlenmiştir.\n_Görsel hakları: sol, uyarlandığı kaynak: \"Zika virus: Virion, \" Viral Zone, Swiss Institute of Bioinformatics (CC BY-NC 4, 0); sağ, \"Zika virus, \" by C. Goldsmith, CDC Public Health Image Library (genel kullanıma açık). _\nVirüsleri tanımlayan özelliklerden biri, kendi kendilerine üreyememeleridir. Virüsler bunun yerine, konak hücrelere bulaşarak, onları virüs fabrikalarına çevirmek suretiyle ''yeniden programlarlar''. Bu anlamda, Zika virüsü de aynen bu özelliğe sahiptir. Zika virüsü kendi kendine çoğalamaz ancak aralarında sivrisinekler, maymunlar ve insanlar da olan birçok konak türe bulaşarak, bu türlerin hücreleri içinde çoğalır3‍ . Zika'nın insan vücudunda hangi hücre türlerini hedef aldığını bilmesek de, kültür hücrelerle (laboratuvar ortamında yetiştirilen hücreler) yapılan araştırmalar, Zika'nın insanların derisinde yer alan çeşitli bağışıklık hücrelerine bulaşabildiğini göstermektedir.\nZika virüsü nereden geldi?\nZika, yeni keşfedilmiş bir virüs değildir. İlk olarak Uganda'nın Zika ormanında 1947 yılında izole edilmiş, ilk insan vakası ise 1954 yılında raporlanmıştır5‍ . Bunu takip eden birkaç yıl içinde Afrika'da raporlanan birkaç vaka daha olmuştur. 1960'ların sonlarına doğru, vakaların görüldüğü coğrafya ekvatoral Asya'ya kadar genişlemiştir. Bu dönemde, ciddi sağlık komplikasyonları ya da salgınlar belgelenmemiş ve Zika'ya karşı sentezlenen antikorları tespit etmek için yapılan kan testleri, zirüsten etkilenen coğrafyada yaşayan insanların virüse yoğun bir şekilde maruz kaldıklarını göstermiştir6‍ . Bu sebeple de, Zika, gelişigüzel ve tehlikesiz bir virüs olarak sınıflandırılmıştır5‍ .\n2007'de, Mikronezya'nın Yap Adası'nda ilk Zika salgını görülmüştür. Bu salgın sırasında ada nüfusunun, 3 yaş üstü bireylerinin %70'inden fazlası virüse maruz kaldığı tahmin edilmektedir5‍ . Ciddi sağık komplikasyonları ya da hastaneye yatış vakaları raporlanmamış olsa da, bu çapta bir Zika salgını daha önce görülmemiştir (O tarihe kadar raporlanan Zika vakalarının sayısı 15'ten azdır). Zika'ya daha önce maruz kalmamış olmaları, Yap Adası sakinlerinin, virüsün normalde bulunduğu coğrafyalarda yaşayan insanlara göre daha zayıf olmalarına sebep olmuştur5‍ .\n2013 ve 2014 yıllarında, Fransız Polinezyası ve çevre adalarda başka bir Zika salgını daha gerçekleşmiştir. Bu salgın sırasında sağlık otoriteleri, aralarında geçici felçe sebep olan Guillain-Barré sendromu da olmak üzere, nörolojik rahatsızlıkların ve bebeklerde sinir sistemi ile beyin anormalliklerinin sıklığında bir artış tespit etmiştir5, 7‍ .\nZika'nın Amerika kıtasında raporlanan ilk vakaları, Brezilya'da 2015 yılının Mayıs ayında gerçekleşmiştir. O zamandan bu yana Güney ve Orta Amerika'da bulunan birçok ülke Zika vakaları raporlamaya devam etmiştir. Amerika kıtasında bulunan Zika suşları, Fransız Polinezyası'ndaki salgındaki suşlara yakın olduğu için, virüsün Brezilya'ya Fransız Polinezyası'ndan geldiği düşünülmektedir8, 9‍ .\nZika nasıl bulaşır?\nZika'nın temel bulaşma yolu, Aedes cinsi sivrisineklerdir. Bu anlamda, Zika'nın denge, Batı Nil (West Nile) ve sarı humma gibi bağlantılı flavivirüslere benzer olduğunu söyleyebiliriz. Bir sivrisinek, Zika ile enfekte olmuş bir insanı ısırdığında, virüs sivrisineğin hücrelerine de bulaşabilmektedir. Sivrisineğin enfeksiyonu ilerlediğinde (genellikle bir buçuk hafta içerisinde) sivrisineğin tükürüğü viral parçacıklar ihtiva etmeye başlamaktadır10‍ . Aynı sivrisinek bir başka insanı ısırdığında, viral parçacıklar o insanın kanına karışarak kişiyi Zika virüsüne maruz bırakmaktadır.\n_Görsel hakları: \"Aedes albopictus, \" James Gathany, CDC Public Health Information Library (genel kullanıma açık). _\nBu bulaşma yolu Zika virüs için en yaygın olan yol olsa da, virüs farklı bulaşma yollarını da kullanmaktadır. Örneğin hamile olan ve Zika virüsünce enfekte edilmiş olan bir kadın virüsü büyümekte olan fetüse ya da doğum esnasında bebeğe bulaştırabilir. Zika virüsünün, enfekte bir bireyle cinsel temas ya da enfekte bireyden alınan kanın nakli sırasında bulaştığı bazı raporlanmış vakalar da mevcuttur11, 12‍ .\nZika virüsü hücrelere nasıl bulaşır?\nZika virüsü parçacıklarının insan vücuduna giriş yaptıktan sonra kendilerini kopyalayabilmeleri ve daha fazla virüs parçacığı üretebilmeleri için hücrelere bulaşmaları gerekir. Zika virüsü parçacıkları, dış kılıflarında, insan hücrelerinin yüzeyindeki reseptör proteinlerle etkileşimde bulunabilen belirli proteinlere sahip oldukları için insan hücrelerine girebilirler. Viral proteinler hücre reseptörlerine bağlandığında, hücreyi viral parçacıkları içeri alması için ''kandırırlar''13‍ .\n_Görselin uyarlandığı kaynak: \"Zika virus: Genome, Viral Zone, Swiss Institute of Bioinformatics (CC BY-NC 4, 0). _\nVirüsün RNA genomu hücre içinde, hücrenin sıvı dolu ana bölmesi olan sitoplazmaya salınır. RNA molekülü sitoplazmada, enzimler tarafından okunur (translasyonu gerçekleşir) ve daha sonra daha küçük proteinlere parçalanacak uzun bir protein sentezlenir (soldaki görsel). Bu proteinlerin bazıları, yeni viral parçacıkların yapımı için gerekli olan kapsid ve kılıf proteinleri gibi yapısal bileşenlerdir. Diğer viral proteinler RNA genomu kopyalar ve işler13, 14‍ .\nViral proteinler ve RNA genomunun kopyaları, hücrenin dışarı aktarım sisteminin bir parçası ve zardan yapılmış bir bölme olan endoplazmik retikulum (ER)'nin yüzeyinde bir araya gelirler. Yeni viral parçacıklar, endoplazmik retikulumdan tomurcuklanarak ER zarının bir parçasını da beraberlerinde götürürler. Bu ''çalınmış'' ER parçası, viral kılıfı meydana getirir. Parçacıklar daha sonra Golgi cisimciği adı verilen farklı bir yapıya gelirler ve hücre yüzeyinden serbest bırakılmadan önce bazı işlemlerden daha geçerler13, 14‍ . Serbest kalan viral parçacıklar farklı hücrelere bulaşarak enfeksiyon döngüsünü sürdürürler.\nTed Pierson'un \"The flavivirus life cycle\" çalışmasını baz alan şema 15‍ .\nZika'nın semptomları ve etkileri nelerdir?\nZika enfeksiyonları çoğu vakada kontrol edilebilir düzeyde seyreder. CDC verilerine göre Zika ile enfekte olan 5 bireyin yalnızca 1 tanesi hastalanırken, semptom olarak kaşıntı, ateş, konjunktivit (göz iritasyonu) ve eklem ağrıları gözlemlenir16‍ . Bu semptomlar zaman içerisinde azalarak, hastalar Zika'dan kaynaklanan uzun süreli sorunlarla karşılaşmazlar.\nHamile kadınlar ve henüz doğmamış fetüsleri, Zika'nın zararlı etkileri söz konusu olduğunda daha büyük bir risk altındadırlar17‍ . Daha net olmak gerekirse, Zika enfeksiyonun hamilelik sırasında gerçekleşmesi yeni doğanlarda mikrosefali (kafanın küçük olması durumu) ile sonuçlanmaktadır. Mikrosefaliye nörolojik sorumlar ya da gelişimsel gecikmeler de eşlik edebilmekte ancak bu etkilerin bireyden bireye çok büyük farklılıklar gösterdiği de bilinmektedir18‍ . Sağlık otoriteleri, hamile kalmak isteyen ya da hamile olduklarından şüphelenen kadınlara Zika'ya maruz kalma risklerini azaltmalarını önermektedir19‍ .\nZika'nın vakaların çok küçük bir bölümünde, Guillain-Barré sendromu gibi nörolojik sorunlar ile bağlantılı olabileceği düşünülmektedir. Guillain-Barré sendromu, çoğu durumda geçici olan (birkaç hafta ya da ay süren) felce sebep olan bir otoimmün rahatsızlıktır. Aktif Zika enfeksiyonları bulunan bölgelerde Guillain-Barré sendromu vakalarının sıklığı artmıştır ancak araştırmacılar bu ikisi arasında bir neden sonuç ilişkisi olup olmadığını hala araştırmaktadırlar20‍ .\nZika için ne yapılabilir?\nSağlık otoriteleri kısa vadede, insanların kendilerini Zika'dan korumak için Zika'nın aktif olarak görüldüğü bölgelerdeki sivrisineklerden kaçınmalarını önermektedir. Bu, hamile kadınlar gibi, yüksek risk grubunda bulunan insanların Zika virüsünün aktif olduğu yerlere yapmayı planladıkları seyahatleri ertelemeleri anlamına gelir21‍ . Zika'nın aktif olduğu bölgelerde yaşayan diğer insanlar ise, sivrisineklerden kaçınmak için evlerde kalabilir, sivrisinek kovucuları kullanabilir, pencerelerine sineklik takabilir ve sivrisineklerin üremesi için elverişli bir ortam sunan duran su kaynaklarını kurutabilirler22‍ .\nUzun vade düşünüldüğünde ise Zika'ya karşı kullanılabilecek en büyük silah bir aşıdır. Zika'yla bağlantılı olan bir başka flavivirüs olan dengeye karşı geliştirilen aşı, yakın zamanda Brezilya'da kullanılması için onaylanmıştır. Bu aşı, sarı humma virüsünün inaktif (etkin olmayan) bir versiyonundan üretilmiştir ve benzer bir stratejinin Zika aşısı için de kullanılması mümkündür23‍ . Yakın zamanda farelerde başarı elde edilen bir Zika aşı adayının olduğu duyurulmuştur24‍ . Ancak bunun ya da buna benzer bir aşının insanlar için güvenli ve etkili olup olmadığının anlaşılması için çok daha fazla test yapılması gereklidir.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: Hayes, E. B. (2009). Zika virus outside Africa. Emerging Infectious Diseases, 15(9). http: //dx. doi. org/10, 3201/eid1509, 090442. Flavivirus. Viral Zone. Alıntı yapılan kaynak: http: //viralzone. expasy. org/all_by_protein/24. html. Centers for Disease Control and Prevention. Zika: Natural host range. Arbovirus catalog. Alıntı yapılan kaynak: https: //wwwn. cdc. gov/arbocat/Virus Details. aspx? ID=536&SID=7. Hamel, R. , Dejarnac, O. , Wichit, S. , Ekchariyawat, P. , Neyret, A. , Luplertlop, N. , Perera-Lecoin, M. , Surasombatpattana, P. , Talignani, L. , Thomas, F. , Cao-Lormeau, V. -M. , Choumet, V. , Briant, L. , Desprès, P. , Amara, A. , Yssel, H. ve Missé, D. (2015). Biology of Zika virus infection in human skin cells. J. Virol. , 89(17), 8880-8896. http: //dx. doi. org/10, 1128/JVI. 00354-15. Kindhauser, M. K. , Allen, T. , Frank, V. , Santhana, R. ve Dye, C. (2016, February 09). Zika: The origin and spread of a mosquito-borne virus. Bulletin of the World Health Organization. http: //dx. doi. org/10, 2471/BLT. 16, 171082. Fagbami, A. H. (1979). Zika virus infections in Nigeria: Virological and seroepidemiological investigations in Oyo State. Journal of Hygiene, 83(2), 213-219. http: //dx. doi. org/10, 1017/S0022172400025997. European Center for Disease Prevention and Control. (24 Kasım 2015). Rapid risk assessment: Microcephaly in Brazil potentially linked to the Zika virus epidemic. Publications. Alıntı yapılan kaynak: http: //ecdc. europa. eu/en/publications/Publications/zika-microcephaly-Brazil-rapid-risk-assessment-Nov-2015. pdf. Enfissi, A. , Codrington, J. , Roosblad, J. , Kazanji, M. ve Rousset, D. (2016). Zika virus genome from the Americas. The Lancet, 387(10015), 227-228. http: //dx. doi. org/10, 1016/S0140-6736(16)00003-9. Musso, D. (2015). Zika virus transmission from French Polynesia to Brazil. Emerg. Infect. Dis. , 12(10), 1887. http: //dx. doi. org/10, 3201/eid2110, 151125. Hayes, E. B. (2009). Zika virus outside Africa. Emerg. Infect. Dis. , 15(9). https: //www. ncbi. nlm. nih. gov/pmc/articles/PMC2819875/Centers for Disease Control and Prevention. (24 Şubat 2016). Transmission & risks. Zika virus. Alıntı yapılan kaynak: http: //www. cdc. gov/zika/transmission/. Reuters. (4 Şubat 2016). Brazil reports Zika infection from blood transfusions. Life. Alıntı yapılan kaynak: http: //www. reuters. com/article/us-health-zika-brazil-blood-id USKCN0VD22N. Zika virus (strain Mr 766). (n. d. ) Viral Zone. Alıntı yapılan kaynak: http: //viralzone. expasy. org/all_by_protein/6756. html. Bollati, M. , Alvarez, K. , Assenberg, R. , Baronti, C. , Canard, B. , Cook, S. , Coutard, B. , Decroly, E. , de Laballerie, X. , Gould, E. A. , Grard, G. , Grimes, J. M. , Hilgenfeld, R. , Jansson, A. M. , Malet, H. , Mancini, E. J. , Mastrangelo, E. , Mattevi, A. , Milani, M. , Moureau, G. , Neyts, J. , Owens, R. J. , Ren, J. , Selisko, B. , Speroni, S. , Steuber, H. , Stuart, D. I. , Unge, T. ve Bolognesi, M. (2010). Structure and functionality in flavivirus NS-proteins: Perspectives for drug design. Antiviral Res. , 87(2), 125-148. http: //dx. doi. org/10, 1016/j. antiviral. 2009, 11. 009. Centers for Disease Control and Prevention. (23 Şubat 2016). Symptoms, diagnosis, & treatment. Zika virus. Alıntı yapılan kaynak: http: //www. cdc. gov/zika/symptoms/index. html. Pierson, T. C. (2 Kasım 2012). The flavivirus lifecycle. Labs at NIAID. Alıntı yapılan kaynak: https: //www. niaid. nih. gov/research/ted-c-pierson-phd Centers for Disease Control and Prevention. (13 Nisan 2016). CDC concludes Zika causes microcephaly and other birth defects. CDC newsroom. Alıntı yapılan kaynak: http: //www. cdc. gov/media/releases/2016/s0413-zika-microcephaly. html. Centers for Disease Control and Prevention. (12 Şubat 2016). Facts about microcephaly. Birth defects. Alıntı yapılan kaynak: http: //www. cdc. gov/ncbddd/birthdefects/microcephaly. html. Centers for Disease Control and Prevention. (22 Şubat 2016). Questions and answers: Zika virus infection (Zika) and pregnancy. Zika virus. Alıntı yapılan kaynak: http: //www. cdc. gov/zika/pregnancy/question-answers. html. Preidt, R. (27 Ocak 2016). CDC broadens Zika virus travel alert for pregnant women. Medline Plus. Alıntı yapılan kaynak: https: //www. nlm. nih. gov/medlineplus/news/fullstory_156896. html. Centers for DIsease Control and Prevention. (8 Şubat 2016). Guillain-Barré syndrome Q & A. Zika virus. Alıntı yapılan kaynak: http: //www. cdc. gov/zika/qa/gbs-qa. html. World Health Organization. (2016). Zika virus. Media centre. Alıntı yapılan kaynak: http: //www. who. int/mediacentre/factsheets/zika/en/. Kruger, R. P. (2016). Zika virus on the move. Cell, 164(4), 585, 587. http: //dx. doi. org/10. 1016/j. cell. 2016. 01. 040. Geggel, L. (18 Şubat 2016). Zika virus vaccine shows promising start in mice. Livescience. Alıntı yapılan kaynak: http: //www. livescience. com/53764-zika-vaccine-works-in-mice. html. Ek referanslar: 2013-2014 Zika virus outbreaks in Oceania. (25 Şubat 2016). Alıntı yapılan tarih ve kaynak: 25 Şubat 2016, Wikipedia: https: //en. wikipedia. org/wiki/2013%E2%80%932014_Zika_virus_outbreaks_in_Oceania. Bleijs, D. A. (2016). Transmission. Zika virus net. Alıntı yapılan kaynak: http: //www. zikavirusnet. com/transmission. html. Coombs, C. (10 Şubat 2015). The Zika virus's family tree. The Atlantic. Alıntı yapılan kaynak: http: //www. theatlantic. com/health/archive/2016/02/zika-yellow-fever-flaviviruses/462171/. Flavivirus. (19 Şubat 2016). Alıntı yapılan kaynak: https: //en. wikipedia. org/wiki/Flavivirus. Heiz, F. X. ve Stiasny, K. (2012). Flaviviruses and flavivirus vaccines. Vaccine, 30, 4301-4306. http: //dx. doi. org/10, 1016/j. vaccine. 2011, 09. 114. Lindenbach, B. (2012). Lifecycle of the Flaviviridae. Lindenbach lab. Alıntı yapılan kaynak: http: //www. lindenbachlab. org. Lodish, H. , Berk, A. , Zipursky, S. L. , Matsudaira, P. , Baltimore, D. ve Darnell, J. (2000). VIruses: Structure, function, and uses. _Molecular cell biology (4. baskı, bölüm 6, 3). New York, NY: W. H. Freeman. Alıntı yapılan kaynak: http: //www. ncbi. nlm. nih. gov/books/NBK21523/. Lyons, S. (29 Ocak 2016). Zika virus: What do we know about it, and how can it be contained? Hub. Alıntı yapılan kaynak: http: //hub. jhu. edu/2016/01/29/zika-virus-public-health-expert. Mc Neil, D. G. , Saint Louis, C. ve St. Fleur, N. (2016, February 24). Short answers to hard questions about Zika virus. The New York Times: Health. Alıntı yapılan kaynak: http: //www. nytimes. com/interactive/2016/health/what-is-zika-virus. html? _r=1. Samarasekera, U. and Triunfol, M. (2016). Concern over Zika virus grips the world. The Lancet, 387(10018), 521-524. http: //dx. doi. org/10, 1016/S0140-6736(16)00257-9. Vogel, G. , Cohen, J. ve Enserink, M. (29 Ocak 2016). Zika virus: Your questions answered. Science: Latest news. Alıntı yapılan kaynak: http: //www. sciencemag. org/news/2016/01/zika-virus-your-questions-answered. World Health Organization. (2016). The history of Zika virus. Emergencies. Alıntı yapılan kaynak: http: //www. who. int/emergencies/zika-virus/timeline/en/. Zika virus. (15 Şubat 2016). Alıntı yapılan tarih ve kaynak: 25 Şubat 2016, Microbe Wiki: https: //microbewiki. kenyon. edu/index. php/Zika_virus.\nNot: Bu makale tıbbi tavsiye niteliğinde olmayıp sadece bilgilendirme amaçlıdır. Sağlık sorunlarınızla ilgili her zaman bir doktora başvuruda bulunun. Khan Academy’de izlediğiniz videolar sonucu, doktor tavsiyelerini görmezden gelmeyin ya da doktora gitmekte gecikmeyin.\nSon güncelleme: 10 Mayıs 2016"
    },
    {
        "url": "https://tr.khanacademy.org/science/biology/x324d1dcc:more-about-evoluation/x324d1dcc:more-about-natural-selection/a/evidence-for-evolution",
        "title": "Evrim Teorisi",
        "contents": "Önemli noktalar:\nBüyük ölçekli evrime (makro evrim) daire kanıtlar, anatomi, embriyoloji, moleküler biyoloji, biyocoğrafya ve fosillerden elde edilir. Farklı türlerde bulunan benzer anatomik özellikler homolog (ortak ata sebebiyle) ya da analog (benzer seçilim baskıları sebebiyle) olabilirler. Moleküler benzerlikler, yaşamın paylaşılan ortak atasına dair kanıtlar sunar. DNA dizilimlerinin karşılaştırması sonucu farklı türler arasındaki bağlantılar ortaya çıkarılır. Organizmaların coğrafi dağılımlarını araştıran bilim dalı olan biyocoğrayfa türlerin ne zaman ve nasıl evrimleştiklerine dair bilgi edinmemizi sağlar. Fosiller, günümüzde soyları tükenmiş olan türlerin geçmiş yaşamlarını belgeleyerek uzun vadeli evrime dayalı değişiklikler hakkında kanıtlar sunarlar.\nGiriş\nAntibiyotiğe dirençli bakteriler ya da pestiside dirençli böcekler örneklerindeki gibi küçük ölçekli evrimi (mikro evrim) doğrudan gözlemlemek bazen mümkündür. Ancak bitki ya da hayvan soylarının ortak atalarından ayrılmaları ya da soyun ikiye ayrılması gibi en etkileyici evrimsel olayların çoğu çok uzun zaman önce gerçekleşmiştir. Çok uzun zaman önce gerçekleşmelerinin yanı sıra, günler ya da haftalar gibi çok kısa sürelerde gerçekleşebilen viral ya da bakteriyel evrimlerin aksine bu olayların gerçekleşmesi de çok uzun zaman almıştır. Büyük ölçekli bu evrimden zaman zaman makro evrim olarak da bahsedilir. Evrim nedir? Darwin, evrimi \"değişerek türeme\", bir başka deyişle türlerin değişerek birçok nesil boyunca yeni türler meydana getirdiği bir süreç olarak düşünmüştür. Bu görüşe göre, canlı organizmaların, günümüzdeki türlerin, soylarının izini ortak bir ataya kadar sürebilmelerini sağlayan birçok seviyede dallanan kocaman bir ağaç oluşturduğunu kabul edebiliriz. Günümüzde, birçok biyolog, evrimi, popülasyonların genetik yapısının zaman içerisinde değişmesini sağlayan bir süreç olarak tanımlamaktadır. Bu tanım, hem uzun zaman dilimlerinde gerçekleşen büyük ölçekli değişimleri (à la Darwin) hem de genetik yapıda daha kısa zaman dilimlerinde gerçekleşen daha küçük çaplı kaymaları kapsamaktadır. Daha fazla bilgi edinmek isterseniz, Sal Khan'ın hazırladığı evrim ve doğal seçilim videosunu izleyebilirsiniz.\nGeçmişte gerçekleşen evrimsel olayları doğrudan gözlemleme şansımız yoktur ancak çoğu zaman kendimizi bu olayları anlamak ya da açıklamak isterken buluruz. Örnek vermek gerekirse, günümüzde mevcut olan iki türün yakın bağlantılı (akraba) olup olmadığını öğrenmek ya da elimizdeki bir grup türün evrimsel bağlantılarını öğrenmek isteyebiliriz. Bu tür sorular nasıl cevaplanabilir?\nEvrime dair kanıtlar: Evrim geçmişlerinin izini sürmek\nBu makalede, bilim insanlarının, organizmaların evrim geçmişlerinin büyük zaman dilimleri içerisinde izini sürmek veya yeniden oluşturmak için kullandıkları bilgi türlerini inceleyeceğiz.\nAnatomi ve embriyoloji. Organizmların paylaştığı anatomik özellikler (embriyonik dönemde mevcut olanlar da dahil olmak üzere), evrim geçmişinin ortal olduğuna işaret edebilir. Moleküler biyoloji. Farklı organizmalardaki ''aynı'' genler (bir çift homolog gen) arasındaki farklar ve benzerlikler organizmaların ne kadar yakın ya da uzak bağlantılı (akraba) olduklarını belirlememize yardımcı olabilir. Biyocoğrafya. Türlerin coğrafi dağılımlarını inceleyerek evrim geçmişlerini yeniden oluşturabiliriz. Fosiller. Fosil kayıtları her ne kadar tam bir evrim geçmişi kaydı olarak kabul edilmeseler de, günümüzde soyu tükenmiş olan türlerin bir zamanlar var olduklarını doğrularken zaman zaman da, günümüz türlerine uzanan evrim yollarında yer alan olası ''ara'' türler hakkında bilgi edinmemizi de sağlar.\nUzun zaman dilimlerindeki evrim geçmişlerini yeniden oluşturmak için bu stratejilerin nasıl kullanıldıklarını öğrenmek ister misiniz?\nEvrime dair kanıtlar: Anatomi ve embriyoloji\nDarwin, evrimi \"değişerek türeme\" olarak, türlerin değişerek birçok nesil boyunca yeni türler meydana getirdiği bir süreç olarak düşünmüştür. Yaşamın evrimsel tarihinin, tüm türlerin eski bir ortak ataya kadar takip edilebildiği, birçok noktada dallanan bir ağaç oluşturduğunu öne sürmüştür.\nGörsel hakları: \"Darwin's tree of life, 1859, \" Charles Darwin (genel kullanıma açık).\nBu ağaç modelinde, daha yakından ilişkili tür gruplarının daha yakın zamanlı ortak ataları vardır ve her grup, son ortak atasında bulunan özellikleri paylaşma eğiliminde olacaktır. Bu fikri \"geriye doğru çalışarak\" organizmaların ortak özelliklerine göre nasıl akraba olduklarını anlamak için kullanabiliriz.\nBenzer özellikler\nİki veya daha fazla tür, karmaşık bir kemik yapısı veya vücut planı gibi benzersiz olan bir fiziksel özelliği paylaşıyorsa, bu türler bu özelliği ortak bir atadan miras almış olabilirler. Evrimsel tarih nedeniyle paylaşılan fiziksel özelliklerin (ortak bir ata sebebiyle) homolog olduğu söylenir.\nKlasik bir örnek vermek gerekirse, balinaların, insanların ve kuşların ön ayakları dışarıdan bakıldığında oldukça farklı görünür. Bunun nedeni, farklı ortamlarda işlev gösterecek şekilde uyarlanmış olmalarıdır. Bununla birlikte, ön ayakların kemik düzenini incelediğinizde, kemik yapısının türler arasında dikkat çekici ölçüde benzer olduğunu görürsünüz. Bu tür benzer yapıların her bir türde bağımsız olarak evrimleşmiş olması olası değildir ve büyük olasılıkla, balinaların, insanların ve kuşların ortak bir atasında kemiklerin bu temel düzeni zaten halihazırda mevcuttu.\n_Görselin uyarlandığı kaynak: \"Homology vertebrates-en. svg\" by Волков Владислав Петрович (CC BY-SA 4. 0). Uyarlanmış görselin lisansı: CC BY-SA 4. 0 license. _\nBazı homolog yapılar sadece embriyolarda gözlemlenebilir. Örneğin, bir zamanlar bir kuyruğunuz ve solungaç yarıklarınız olduğunu biliyor muydunuz? Tüm omurgalı embriyolar (insanlardan tavuklara ve balıklara kadar) gelişimlerinin ilk aşamalarında bu özellikleri paylaşırlar. Bu türlerin gelişim kalıpları daha sonra farklılaşırlar (bu nedenle embriyonik kuyruğunuz artık kuyruk sokumunuzdur ve solungaç yarıklarınız çenenize ve iç kulağınıza dönüşmüştür)1‍ . Yine de, paylaşılan bu embriyonik yapılar halen homolog yapılar olarak kabul edilir ve omurgalıların gelişim kalıplarının, bir ortak ata programının varyasyonları olduğunu yansıtır.\n_ Görselin uyarlandığı kaynak \"Rudimentary hindlegs spurs in Boa constrictor snake, \" Stefan3345, CC BY-SA 4. 0. Uyarlanmış görselin lisansı: [CC BY-SA 4. 0].\nVestijyal (küçülerek işlevini kaybetmiş) yapılar, normal özelliklerin küçülmüş ya da işlevini kaybetmiş versiyonlarıdır ve organizma tarafından pek fazla kullanılmaz ya da organizmaya herhangi bir fayda sağlamazlar. Örnek olarak gelişim sırasında kuyruk sokumu kemiğine dönüşen insan kuyruğunu verebiliriz. Vestijyal yapılar, diğer organizmalarda bulunan faydalı yapıların homologlarıdır ve bir organizmanın soyu hakkında bilgi edinmemizi sağlayabilirler. Örneğin, sağdaki boa yılanı gibi bazı yılanlarda bulunan vestijyal bacaklar, yılanların dört bacaklı ataları olduğuna dair bilgi sunar2‍ .\nAnalog özellikler\nİşleri biraz daha ilginç ve karmaşık hale getirmek adına, birbirine benzeyen tüm fiziksel özelliklerin ortak atalardan kaynaklanmadığını söyleyebiliriz. Bazı fiziksel benzerlikler aslında analogtur: Organizmalar benzer ortamlarda yaşadıkları veya benzer seçici baskılara maruz kaldıkları için farklı organizmalarda bağımsız olarak evrimleşmişlerdir. Bu sürece yakınsak evrim adı verilir. (Yakınsamak, bir noktada buluşan iki çizgi gibi bir araya gelmek anlamına gelir. )\nÖrneğin, Kuzey Kutbu'nda yaşayan birbirine uzaktan akraba iki tür olan kutup tilkisi ve kartavuğunun (bir kuş) kürkleri mevsimsel olarak koyudan kar beyazına renk değiştirir. Bu ortak özellik, ortak atayı yansıtmaz. Başka bir deyişle, tilki ve kartavuğunun son ortak atasının mevsimlerle renk değiştirmesi pek olası değildir. Doğrusu, benzer seçici baskılar nedeniyle bu özellik her iki türde de ayrı ayrı tercih edilmiştir. Yani, genetik olarak belirlenmiş, kışın açık renkli kürke bürünme yeteneği, hem tilkilerin hem de kartavuklarının karlı kışlar ve keskin gözlü avcıların olduğu bir yerde hayatta kalmasına ve üremesine yardımcı olmuştur.\nGörsel hakları: \"Understanding evolution: Figure 7, \" Open Stax College, Biology, CC BY 4, 0.\nÖzelliklerin homolog mu yoksa analog mu olduğunu nasıl anlarız? Bu zaman zaman \"gerçekten aynı\" olup olmadıklarını görmek için özellikleri çok yakından incelemekle anlaşılan bir durumdur. Örneğin, bir kuşun ve bir yarasanın kanadı uçmak için kullanılsa ve yüzeysel olarak benzer görünse de, çok farklı şekillerde oluşmuşlardır ve birbirlerinden bağımsız olarak evrimleşmiş benzer yapılardır (ön ayak kemik yapıları homolog olsa da). Biyologlar, özelliklerin ortak bir atadan miras alınıp alınmadığının anlaşılmasına yardımcı olması için moleküler veriler gibi diğer bilgileri de kullanabilirler. Örneğin, tilki ve kartavuğunun genel olarak ne kadar akraba olduğunu belirlemek için DNA dizisi karşılaştırmalarını kullanabiliriz. Spesifik genleri inceleyerek (mesela, kürk veya tüylerde pigment üretimini belirleyenler), renk değiştirme özelliğinin her durumda aynı genetik temele sahip olup olmadığını bile anlayabiliriz.\nBenzer özelliklerden ilişkiler nasıl belirlenebilir?\nBiyologlar, genel olarak homolog olduğunu düşündükleri herhangi bir özelliğe dayanarak türlerin ne şekilde akraba olduğu hakkında sonuçlar çıkarmazlar. Bunun yerine, geniş bir özellik koleksiyonunu (genellikle hem fiziksel özellikler hem de DNA dizileri) incelerler ve bir grup olarak bu özelliklere dayalı şekilde akrabalık olma durumu hakkında sonuçlar çıkarırlar. Filogenetik ağaçları incelediğimizde bu fikre daha detaylı olarak değineceğiz.\nEvrime dair kanıtlar: Moleküler biyoloji\nYapısal homolojiler gibi, biyolojik moleküller arasındaki benzerlikler de ortak evrimsel ataları yansıtabilir. En temel düzeyde, tüm canlı organizmalar aşağıdaki öğeleri paylaşırlar:\nAynı genetik materyal (DNA)Aynı veya oldukça benzer genetik kodlar Aynı temel gen ifadesi süreci (transkripsiyon ve translasyon)\nBu ortak özellikler, tüm canlıların ortak bir atadan geldiklerini ve bu ataların genetik materyal olarak DNA'ya sahip olduğunu, genetik kodu kullandığını ve genlerini transkripsiyon ve translasyon yoluyla ifade ettiğini düşündürmektedir. Günümüz organizmalarının tümü, atalarından \"miras aldıklarından\" dolayı (ve bu temel mekanizmadaki herhangi bir büyük değişiklik, hücrelerin temel işlevlerini bozacağı için) bu özellikleri paylaşır.\nYaşamın ortak kökenlerini belirleme konusunda harika olsalar da, DNA'ya sahip olmak veya transkripsiyon ve translasyon yapmak gibi özellikler, belirli canlıların birbirleriyle nasıl ilişkili olduğunu anlamak için o kadar da yararlı değildir. Bir gruptaki hangi canlıların en yakından akraba olduğunu belirlemek istiyorsak, genlerin nükleotid dizileri gibi farklı türde moleküler özellikler kullanmamız gerekir.\nBenzer genler\nBiyologlar, bu türlerin birbirleriyle evrimsel olarak nasıl ilişkili olduğunu anlamak için genellikle farklı türlerde bulunan ilgili genlerin dizilerini (genellikle homolog veya ortolog genler olarak adlandırılır) karşılaştırırlar.\nBu yaklaşımın arkasındaki temel fikir, iki türün, ortak bir atadan miras aldıkları için \"aynı\" gene sahip olmalarıdır. Örneğin, insanlar, inekler, tavuklar ve şempanzeler insülin hormonunu kodlayan bir gene sahiptir, çünkü bu gen son ortak atalarında zaten mevcut olan bir gendir.\nGenel olarak, iki tür arasındaki homolog genlerdeki DNA farklılıkları ne kadar fazlaysa, türler o kadar uzak bağlantılıdır (akrabadır). Örneğin, insan ve şempanze insülin genleri, insan ve tavuk insülin genlerinden (yaklaşık %64 özdeş) çok daha benzerdir (yaklaşık %98 özdeş), bu da insanların ve şempanzelerin insanlar ve tavuklardan daha yakın akraba oldukları anlamına gelirc‍ .\nEvrime dair kanıtlar: Biyocoğrafya\nCanlıların Dünya üzerindeki coğrafi dağılımı, jeolojik zaman boyunca tektonik levhaların hareketi ile birlikte evrim tarafından en iyi şekilde açıklanan kalıpları takip eder. Örneğin, süper kıta Pangaea'nın ayrılmasından (yaklaşık 200‍ milyon yıl önce) önce evrimleşmiş geniş canlı grupları dünya çapında bir dağılıma sahip olma eğilimindedir. Buna karşılık, dağılmadan sonra gerçekleşen geniş gruplaşmalar, Dünya'nın daha küçük bölgelerinde benzersiz bir şekilde ortaya çıkma eğilimindedir. Örneğin, kuzey ve güney kıtalarında, izleri Pangea'nın iki süper kıtaya (kuzeyde Lavrasya, güneyde Gondwana) bölündüğü zamana kadar sürülebilecek, benzersiz bitki ve hayvan grupları bulunmaktadır.\nGörsel hakları: \"Marsupial collage\" Aushulz, CC BY-SA 3, 0.\nAdalardaki eşsiz türlerin evrimi, evrim ve coğrafyanın nasıl kesiştiğinin bir başka örneğidir. Örneğin, Avustralya'daki memeli türlerinin çoğu keseli hayvanlardır (yavrularını bir kesede taşırlar), dünyanın başka yerlerindeki çoğu memeli türü ise plasentaldir (yavruları bir plasenta yoluyla beslerler). Avustralya'nın keseli türleri çok çeşitlidir ve çok çeşitli ekolojik roller üstlenirler. Avustralya milyonlarca yıl boyunca çevresinden sularla izole edildiğinden, bu türler dünyanın başka yerlerindeki memeli türleriyle rekabet (veya onlarla değiş tokuş) olmaksızın evrimleşebildiler.\nAvustralya'nın keseli hayvanları, Galapagos'taki Darwin ispinozları ve Hawai Adaları'ndaki pek çok tür, ada ortamlarına özgüdür, ancak anakaralardaki ata türlerle uzak akrabalıkları vardır. Bu özellik kombinasyonu, ada türlerinin evrimleştiği süreçleri yansıtır. Genellikle anakara atalarından doğarlar - örneğin, bir kara parçası koptuğunda veya birkaç kişi bir fırtına sebebiyle rotalarından saptığında - ve izole bir şekilde ada ortamına uyum sağladıkça çeşitlenirler (giderek daha farklı hale gelirler).\nEvrime dair kanıtlar: Fosil kayıtları\nFosiller, daha önceden yaşamış canlıların veya onların izlerinin uzak geçmişten kalma korunmuş kalıntılarıdır. Ne yazık ki, fosil kayıtları eksiksiz veya hasarsız değildir: çoğu canlı asla fosilleşme fırsatı bulamaz ve fosilleşen canlılar bile insanlar tarafından nadiren bulunurlar. Yine de, bulabildiğimiz için kendimizi şanslı saymamız gereken fosiller, uzun zaman ölçekleri boyunca evrime dair benzersiz içgörüler sunmaktadır.\nGörsel hakları: \"Rock strata, E ridge of Garish, \" Chris Eilbeck, CC BY- SA 2, 0.\nFosilleri doğru bir şekilde yorumlayabilmek için öncelikle yaşlarını belirlemek gerekir. Fosiller genellikle tabaka adı verilen katmanlarda oluşan kayalarda bulunur. Tabakalar bir tür zaman çizelgesi sağlar, yüzeye yakın tabakalar daha yeni ve alta yakın tabakalar daha eskidir. Aynı bölgede farklı katmanlarda bulunan fosiller konumlarına göre sıralanabilir ve her biri farklı özelliklere sahip \"referans\" katmanları, konumlar arasındaki fosillerin yaşlarını karşılaştırmak için kullanılabilir. Ek olarak, bilim insanları fosilleri kabaca tarihlendirmek için radyometrik tarihleme yöntemini kullanabilirler. Bu belirli elementlerin radyoaktif bozunmasını ölçen bir işlemdir.\nFosiller, günümüzde soyu tükenmiş türlerin varlığını belgeleyerek, Dünya tarihinin farklı dönemlerinde Dünya'da farklı canlıların yaşadığına işaret ediyor. Ek olarak bilim insanlarının günümüzdeki türlerin evrimsel tarihlerini yeniden oluşturmalarına da yardımcı olabilirler. Örneğin, üzerinde en çok çalışılan fosillerden bazıları atların soyuna aittir. Bilim adamları, bu fosilleri kullanarak atlar ve onların günümüzde soyu tükenmiş akrabaları için geniş, dallanan bir \"soy ağacı\" oluşturmayı başardılar. Parmaklı ayakların toynağa indirgenmesi gibi günümüz atlarıyla sonuçlanan soydaki değişiklikler, çevredeki değişikliklere uyumu yansıtabilir.\nGörsel hakları: \"Equine evolution, \" H. Zell, CC BY-SA 3, 0.\nÖzet\nBiyologlar, uzun zaman dilimlerinde gerçekleşen evrime dayalı değişimler için farklı kanıt türleri kullanırlar. Örneğin:\nTürler arasında paylaşılan homolog özellikler, ortak ataya dair kanıt sunabilir. Bu noktada, söz konusu homolog özelliklerin, yakınsak evrimin sonucu değil de, gerçekten homolog olduklarından emin olmamız gerekir. Biyolojik moleküller arasındaki benzerlikler ve farklılıklar (örneğin, genlerin DNA dizilimi) türlerin akrabalığını belirlemek için kullanılabilir. Biyocoğrafik modeller, hem canlı hem de soyu tükenmiş türlerin birbirleriyle nasıl akraba olduklarına dair ipuçları sağlar. Tam olmasa da, fosil kayıtları, Dünya tarihinin belirli dönemlerinde hangi türlerin var olduğu hakkında değerli bilgiler verir.\nReferanslar Bu makale CC BY-NC-SA 4, 0 lisanslıdır. Alıntı yapılan çalışmalar: http: //www. ck12. org/book/CK-12-Biology-Advanced-Concepts/section/10. 22/Campbell, legs of snakes. Reece, J. B. , Urry, L. A. , Cain, M. L. , Wasserman, S. A. , Minorsky, P. V. , and Jackson, R. B. (2011). Evolution is supported by an overwhelming amount of scientific evidence. In Campbell biology (10. baskı, sayfa 471-479). San Francisco, CA: Pearson. Referanslarhttps: //en. wikipedia. org/wiki/Fossilhttps: //en. wikipedia. org/wiki/Vestigiality Britt, R. R. (2004, January 25). Unlikely cousins: whales and hippos. Live Science. Alıntı yapılan kaynak: http: //www. livescience. com/102-cousins-whales-hippos. html Chordata: more on morphology. University of California museum of paleontology. Alıntı yapılan tarih ve kaynak: 19 Nisan 2015, http: //www. ucmp. berkeley. edu/chordata/chordatamm. html Grant, R. B. , and Grant, P. R. (2003). What Darwin's finches can teach us about the evolutionary origin and regulation of biodiversity. Bio Science, 53, (10), 965-975. Homologies: developmental biology. (2016). University of California museum of paleontology. Alıntı yapılan tarih ve kaynak: 19 Nisan 2015, http: //evolution. berkeley. edu/evolibrary/article/lines_07Mikulecky, P. J. , Gilman, M. R. , and Peterson, B. (2016). Evolutionary differences: macroevolution versus microevolution. In_AP biology for dummies. Alıntı yapılan kaynak: http: //www. dummies. com/how-to/content/evolutionary-differences-macroevolution-versus-mic. html Miller, E. (2012). DDT-resistant Mosquitoes Spread Malaria Retrieved from http: //www. mosquitoreviews. com/DDT-resistant-mosquitoes. html Natural history of Australia. (2015, November 6). Alıntı yapılan tarih: 19 Nisan 2016 from https: //en. wikipedia. org/wiki/Natural_history_of_Australia Radiometric dating. (2006). University of California museum of paleontology. Alıntı yapılan tarih ve kaynak: 19 Nisan 2015, http: //www. evolution. berkeley. edu/evosite/evo101/IIE1a Atomicclocks. shtml Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Descent with modification: a Darwinian view of life. Campbell biology (10. baskı, sayfa 462-477). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The evolution of populations. Campbell biology (10. baskı, sayfa 480-499). San Francisco, CA: Pearson. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). The origin of species. Campbell biology (10. baskı, sayfa 500-518). San Francisco, CA: Pearson. Reimer, L. et al. (2008). Relationship between kdr mutation and resistance to pyrethroid and DDT insecticides in natural populations of Anopheles gambiae. J Appl Entomol, 45 (2), 260-266. Riveron, J. M. , et al. (2014). A single mutation in the GSTe2 gene allows tracking of metabolically based insecticide resistance in a major malaria vector. Genome Biol, 15 (2), R27. Sanders, R. (2005, January 25). UC Berkeley, French scientists find missing link between the whale and its closest relative, the hippo. UC Berkeley news. Alıntı yapılan kaynak: http: //www. berkeley. edu/news/media/releases/2005/01/24_hippos. shtml Tetrapod limbs. (2001). PBS Evolution. Alıntı yapılan kaynak: http: //www. pbs. org/wgbh/evolution/library/04/2/l_042_01. html Transitional forms. (2016). University of California museum of paleontology. Alıntı yapılan tarih ve kaynak: 19 Nisan 2015, http: //evolution. berkeley. edu/evolibrary/article/lines_03Understanding evolution: Superbug, super-fast evolution. (April, 2008). University of California museum of paleontology. Alıntı yapılan tarih ve kaynak: 19 Nisan 2015, http: //evolution. berkeley. edu/evolibrary/news/080401_mrsa"
    },
    {
        "url": "https://tr.khanacademy.org/science/biology/x324d1dcc:more-about-evoluation/x324d1dcc:more-about-natural-selection/a/surviving-an-extinction-level-event",
        "title": "Yok Oluş Düzeyinde Bir Olayda Hayatta Kalmak",
        "contents": "Dünyadaki Yaşam, türlerinin büyük bir kısmının yok olduğu, bunu bir toparlanmanın izlediği ve yeniden şekillenen bir hayat ağacının ortaya çıktığı tekrarlanan dönemler yaşamıştır,\nÇölde dinozor iskeleti © Mark Garlick/Science Photo Library/CORBIS\nBeş büyük kitlesel yok oluş\nKitlesel yok oluş olayları, Dünya tarihinde, canlıların çeşitlilik ve bolluğunda keskin bir düşüşün görüldüğü dönemlerdir. Bu olaylar, kolay gözlemlenebilir canlı formlarıyla ölçülür ve bakteriyel canlı formlarını kapsamaz (bakteriler Dünya’nın biyolojik çeşitliliği ve biyokütlesinin büyük kısmını, belki de çoğunluğunu oluşturmaktadır). Bu dönemlerde, yok oluş hızı, yeni türler ortaya çıktıkça, düzenli olarak görülen normal, yavaş hızın çok üstünde seyreder.\nKitlesel yok oluş olaylarını inceleyen kişiler, jeologlar ve paleontologlardır; bu bilim insanları tortul kayaları inceleyerek gezegenimizin tarihi hakkında bilgi edinirler. Fosilleri kanıt olarak kullanırlar, özellikler de en bol bulunan deniz fosillerini. Bilim insanları birden fazla Kitlesel yok oluş olayının oluştuğu kanısına 1970'lerden sonra ulaşmış ve bu olayların en önemli beş tanesinin hangileri olduğu konusunda fikir birliğine sadece 1980'lerin başında varmışlardır.\nSarychev Zirvesi patlaması, Kuril Adaları, Rusya Görüntü Bilim & Analiz Laboratuvarı, Johnson Uzay Merkezi/NASA\n“Kıyamet krateri”\nYaklaşık 65, 5 milyon yıl önce, güzel bir günde, dinozorlar dünyanın etrafında otluyor ve avlanıyorken, Everest Dağı büyüklüğünde uzaydan gelen bir cisim dünyamıza çarpmıştır. Cismin izlediği yolun Dünya'nın Güneş etrafındaki yörüngesiyle kesiştiği sadece yedi dakikalık bir pencere bulunmaktaydı.\nOlayın olma olasılığı az görünse de, bahsi geçen cisim Dünyaya çarptı. (Kirli buzdan oluşan bir kuyruklu yıldız, veya kayadan oluşan bir asteroit olabilirdi. ) Bu cisim, bir yolcu jetinin 150 katı hızla, günümüz Meksika'sında yer alan Yucatán Yarımadası açıklarına düştü.\nÇarpışma Belçika büyüklüğünde bir delik açtı ve atmosfere yükselerek Dünya etrafında dönmeye başlayan molozların oluşmasına yol açtı. Bu çarpışma başlangıçta o kadar fazla ısı yarattı ki, kıtalardaki ormanlar yanarak atmosfere saçılan parçacık sayısını arttırdı. Güneşin ışınları duman ve molozla engellendiğinde, fotosentez yavaşladı veya durdu, sıcaklıklar düştü ve en az birkaç ay boyunca, yağış miktarı önemli ölçüde azaldı. Bitkiler ve hayvanlar öldü. Kuşlara doğru evrimleşmekte olan bazı uçan dinozorlar dışında, tüm dinozorlar öldü. Türlerin yüzde 75'inin yok olduğu tahmin ediliyor. Hayatta kalanların arasında timsahlar, kaplumbağalar ve atalarımız olan küçük kemirgene benzeyen memeliler bulunuyordu.\n​Jeologlar bu kitlesel yok olma olayını “K-T olayı” olarak adlandırırlar çünkü bu olay; bir jeolojik dönem olan Kretase döneminin sonunu ve bir sonraki dönem olan Tersiyer'in başını temsil etmektedir.\nChicxulub krateriyle ilgili sanat, Yucatán Yarımadası, Meksika © Detlev van Ravenswaay/Photo Researchers, Inc.\nYıllar süren sabır dolu dedektiflik çalışmasından sonra, K-T olayının hikayesi gayet iyi anlaşılmıştır. Keşif, 1970'lerin ortasında, İtalya'nın dağlarındaki Gubbio kasabası yakınlarında, genç bir jeolog olan Walter Alvarez'le başladı. Alvarez, burada Kretase ve Tersiyer kireç taşı katmanları arasında bir santimetre kalınlığında ince bir kil tabakası buldu; Kretase katmanında birçok tek hücreli deniz canlısı vardı ancak Tersiyer katmanında bunlardan çok azı görülüyordu. Alvarez’in meslektaşları, aradaki tabakada yerkabuğunda çok nadir bulunan ama meteoritlerde çok daha yaygın olan bir element olan iridyuma rastladılar. Bu, kitlesel yok oluş tarihine yakın bir zamanda, asteroit veya kuyruklu yıldızın çarpması ihtimalini düşündürdü. Alvarez'in ekibi, 1980'de bir asteroit/kuyruklu yıldızın çarptığı ve hava ve suyu değiştirerek büyük ölçüde, hızlı bir yok oluşa neden olduğu yönündeki hipotezini sundu. Dünya çapında yapılan daha birçok araştırmada, K-T sınırındaki kaya kayıtlarında yüksek iridyum seviyelerine rastlandı.\nİki yıl içinde, kanıtlar birçok jeoloğu hipotezi kabul etmeleri konusunda ikna etti ancak bazı bilim insanları hala emin olamıyorlardı. Büyük bir asteroit/kuyrukluyıldız çarptıysa, krateri neredeydi? Kara üzerindeki bilinen hiçbir çukur, bu kadar büyük bir cisim kadar büyük olmadığı için, krater suyun altında olmalıydı. Suya çarpan büyük nesneler, dev tsunami dalgaları oluşturur ve bunlar, bazen kıyıdan çok içerilerde, kaya kaydında belirtici işaretler bırakırlar. Dünya çapında bir arama, Texas kıyılarında, Yucatán Yarımadası'nın karşısında, Meksika Körfezi'nin karşı tarafında böyle bir tsunaminin gerçekleştiğine dair kanıtları ortaya çıkardı.\nÇok daha öncesinde, 1950'de , Meksika ulusal petrol şirketi, PEMEX için çalışan jeologlar, Yucatán Yarımadasının açıklarında suyun altında 120 millik bir kraterin haritasını çizmişti. Bu krateri bulmak için, kaya yoğunluğundaki varyasyonları yansıtan, yerçekimi kuvvetindeki minicik değişimleri kayda almışlardı. Jeologlar bu haritalardan denizin altında yoğun ve hafif kayaların nerede olduğunu bulabiliyorlardı. Ancak, K-T jeologlarının PEMEX jeologlarıyla biraraya gelmesi 1991'i buldu. PEMEX jeologları bilgilerini yayınlamamışlar ve “kıyamet kraterinin” bulunduğunun farkına varmamışlardı. Krateri yakındaki sahil kasabasından esinlenerek, Chixculub (Bir Maya sözcüğü) olarak isimlendirmişlerdi.\nBaşka kitlesel yok oluş olayları\nPaleontologlar, K-T yok oluş olayının öncesinde gerçekleşen başka dört büyük yok oluş olayı tespit etmişlerdir. Bu olaylar, denk geldikleri jeolojik zamanlara göre, Son Trias, Son Permiyen, Geç Devoniyen ve Ordovisyen olarak isimlendirilirler.\nBeş büyük kitlesel yok oluş olayı içinde, en büyüğü Son Permiyen'dir ve diğer tüm kitlesel yok oluş olaylarının anası olarak kabul edilir. Tahminen deniz türlerinin yüzde 95'i ve kara türlerinin yüzde 70'i bu olay sırasında yok olmuştur. Bu ölümler 165. 000 yıl sürmüştür ve Dünya üzerindeki koşulları büyük ölçüde değiştiren hem yavaş hem de ani çevresel değişiklikleri içermiştir.\nDaha büyük bir versiyon için buraya tıklayın. ​​\nSon Permiyen kitlesel yok oluş olayından sonra çok az sayıda canlı hayatta kalmıştır. Bu türler arasında, hamamböcekleri, ginkgo ağaçları ve at nalı yengeçleri ve sürüngenlerden evrimleşen küçük ön-memeliler olan atalarımız da olduğu düşünülüyor. Atalarımız olduğu düşünülen bu türler, bunlar kürklü ve sıcak kanlıydı, ama hala yumurtluyorlardı.\nKitlesel yok oluş olaylarının olası nedenleri\nÇoğu jeolog ve paleontolog K-T kitlesel yok oluş olayının nedeninin Dünyaya çarpan bir asteroit/kuyruklu yıldız olduğunda hemfikir olduktan sonra, bunların bir çoğu, başlangıçta, uzaydan gelen cisimlerin kitlesel yok oluş olaylarının tamamına neden olduğu yönünde bir hipotez ürettiler. Daha önceki kitlesel yok oluş olaylarının zamanlarındaki fosil katmanlarının incelenmesinde, yaşam formlarının 65, 5 milyon yıl önceki tortulardakinin aksine, yavaş yavaş yok olduğu görüldüğünde, bunun yanlış olduğu ispatlandı.\nkitlesel yok oluş olaylarına neyin neden olduğu hakkındaki tartışma halen devam etmektedir. Bilim insanları bunların nedenlerini henüz tam olarak anlamamışlardır. Bazı olası açıklamalar şunlardır:\nAni ve büyük ölçekli volkanik olaylar. Bu olaylar, kitlesel yok oluş olaylarının tarihi ile örtüşen çok büyük lav tarlalarının varlığı ile kanıtlanmıştır. Yanardağlar karbondioksit salınımı yaparlar ve bu da küresel ısınmaya yol açar. Ek olarak yanardağların yaymakta oldukları toz ve diğer aeresoller, fotosentezi engelleyerek besin zincirlerini yıkarlar. Hızla değişen iklim Etki veya çok etkili olaylar Anoksik olaylar (okyanusun orta veya alt katmanlarının oksijen açısından eksik veya yetersiz hale gelmesi)Okyanus ve kıtaların sürekli değişen konumu (levha tektonikleri)\nBu olası nedenlerin bir birleşiminin bazı zamanlarda ortaya çıkmış olması olasıdır. Ünlü bir paleontolog olan Peter Ward, K-T olayı dışındaki dört önemli kitlesel yok oluş olayını açıklamak için 2006'da aşağıdaki hipotezi oluşturdu:\nGeniş volkanik lav yatakları nedeniyle, atmosferdeki karbon dioksit ve metanda “ani” bir artış ortaya çıktı. Giderek ısınan Dünya, okyanus dolaşım örüntülerini ve yüzeydeki oksijenli sıcak suyu aşağı ve derindeki az oksijenli soğuk suyu yukarı gönderen akımların konumlarını bozdu. Okyanus katmanlarının karışması bitince, derindeki su, anoksik yani oksijensiz kaldı. Bu durum, oksijende değil kükürtle yaşayan, yeşil kükürt bakterilerinin gelişmesine izin verdi. Bu bakteriler hidrojen sülfür ürettiler, hidrojen sülfür yukarı doğru kabarcıklar halinde çıktı, Dünya üzerindeki yaşamı Güneşin morötesi ışınlarından koruyan ozon tabakasını yok etti.\nWard’un görüşleri ve başka diğer bilim insanlarının vardığı sonuçlar, insanların yaydıkları karbondioksiti azaltmaları gerektiğini, bunun yapılamaması durumunda ise buna benzer bir olaylar zinciri başlatabileceğimizi gösteriyor.\nAltıncı önemli bir yok oluş olayı ile karşı karşıya mıyız?\nBirçok biyolog, altıncı bir önemli yok oluş olayının halen devam etmekte olduğu görüşündedir. Bu seferki yok oluş olayı eşsizdir, çünkü insanların başka canlı formlarını aşağılaması ve yaşam alanlarını tahrip etmesinin sonucudur. Görünüşe göre, bu yok oluş olayı, insanlar Avustralya ve Amerika kıtalarına yerleştiğinde ve birçok türün yok olmasına neden olduklarında, bundan yaklaşık 50. 000 yıl önce başladı.\nDünyada şu anda kaç türün var olduğunu kimse bilmemektedir. En iyi tahmin, mikroorganizmaları saymazsak, 8, 7 milyon civarındadır. Bugüne kadar, bu tahmin edilen türlerin sadece küçük bir kısmı tespit edilmiştir, ama yeni türler sürekli keşfedilmekte ve isimlendirilmektedir.\nBu, eski türlerin kaybolduğu hızla yeni türlerin ortaya çıktığı izlenimini verebilir. Dünya Koruma Birliği'nin 2003'teki bir çalışması, bilinen dört memeli türünden birinin önümüzdeki birkaç on yıl içinde, yok oluş tehlikesiyle karşı karşıya bulunduğunu ve bilinen sekiz kuş türünden birinin aynı şekilde risk altında bulunduğunu belirtmiştir.\nMevcut eğilim sürerse, biyologlar bu yüzyılın sonuna kadar bilinen canlı türlerinin yüzde 50'sini kaybedebileceğimizden endişe duymaktadırlar.\nMetni Yazan: Cynthia Stokes Brown\nKaynaklar\nAlvarez, Walter. T. Rex and the Crater of Doom. Princeton, NJ: Princeton Üniversitesi Yayınları, 1997.\nErwin, Douglas H. Extinction: How Life on Earth Nearly Ended 250 Million Years Ago. Princeton, NJ, ve Oxford, UK: Princeton Üniversitesi Yayınları, 2006.\nWard, Peter D. Under a Green Sky: Global Warming, the Mass Extinctions of the Past, and What They Can Tell Us About Our Future. New York: Smithsonian/Harper Collins, 2007."
    },
    {
        "url": "https://tr.khanacademy.org/science/biology/x324d1dcc:more-about-evoluation/x324d1dcc:more-about-natural-selection/a/a-brief-history-of-mass-extinctions",
        "title": "Kitlesel Yok Oluşların Kısa Bir Tarihçesi",
        "contents": "Kitlesel yok oluşlar ya da göreceli olarak çok kısa bir süre içerisinde tüm türlerin yarısının ölmesi, gezegenimizin tarihi boyunca birden fazla kez gerçekleşmiştir. En büyük kitlesel yok oluş olayı, bundan 250 milyon yıl önce gerçekleşmiş olup, türlerin yüzde 95'inin bu olay esnasında soyunun tükendiği tahmin ediliyor.\nEn önemli beş kitlesel yok oluş olayı\nOrdovisyen-silüriyen kitlesel yok oluş olayı Küçük deniz canlıları öldü. (440 myö)\nDevon kitlesel yok oluş olayı: Birçok tropik deniz canlısının soyu tükendi. (365 myö)\nPermiyen-Trias kitlesel yok oluş olayı: Dünya tarihindeki en büyük kitlesel yok oluş olayı, birçok omurgalı dahil, birçok türü etkiledi. (250 myö)\nTriyasik-jura kitlesel yok oluş olayı: Yeryüzündeki diğer omurgalı türlerin soyunun tükenmesine sebep olan bu olay, dinozorların ortaya çıkmasına yardımcı olmuştur. (210 myö)\nKretase-tersiyer kitlesel yok oluş olayı: > (65, 5 myö)\n65 milyon yıl önce gerçekleşen bir kitlesel yok oluş olayı\nBilim insanları uçmayan dinozorların soyunun tükenmesine yol açan önemli kitlesel yok oluş olayını K-T kitlesel yok oluş olayı olarak adlandırırlar, çünkü bu olay; bir jeolojik dönem olan Kretase döneminin sonunu ve bir sonraki dönem olan Tersiyer'in başlangıcını temsil etmektedir. (Ek bilgi, Kretase, ingilizcede Cretaceous olarak yazılır ancak bilim insanları bu olayın kısaltmasında C harfini kullanmamışlardır. C harfi, daha önce yaşanmış bir dönem olan Kambriyen dönemi temsil etmek için kullanılır).\nBundan 65 milyon yıl önce gerçekleşen bu olay, Dünya'da yaşayan bitki ve hayvanların yüzde 50'sinin soyunun tükenmesine yol açmıştır. Bu olay o kadar çarpıcıdır ki, Dünya tarihinde önemli bir dönüm noktası olarak kabul edilir ve Kretase olarak bilinen jeolojik dönemin sonu ve Tersiyer dönemin başlangıcını temsil eder.\nBundan 65 milyon yıl önce, gezegenimizde alışılmışın dışında bir olay gerçekleşti ve bu olayın izlerini fosil kayıtlarında bulmak mümkündür. Daha erken döneme ait kaya tabakalarında sıklıkla rastladığımız fosiller, daha geç döneme ait kaya katmanlarında görünmez olmuştur. Bu, küçük deniz canlıları ve büyük dinozorlar gibi çeşitli bitki ve hayvanların birden bire öldüğü anlamına gelir.\nTürlerin soyları tükenir. Bilim insanları, bugüne kadar yaşamış bitki şve hayvan türlerinin yaklaşık yüzde 99, 9'unun soyunun tükenmiş olduğunu tahmin ediyor. Bunu baz alarak, bundan 65 milyon yıl önce T. rex ve Triceratops gibi dinozorların soylarının tükenmesi de eğer var olan bitki ve hayvan türlerinin yüzde 50'sinin soyunun da aynı anda tükenmesi söz konusu olmasaydı pek kayda değer bir olay olmayabilirdi. Bu tür yok oluş olayları, kitlesel yok oluş olarak adlandırılır.\nÇevredeki değişimler\n65 milyon yıl önce bu kadar büyük ölçkeli bir yıkıma ne sebep olmuş olabilir? Bilim insanları, türlerin soylarının tükenmesinin birincil sebebinin çevresel değişimler olduğunu ileri sürüyor. Dünya üzerindeki türlerin birçoğunun aynı anda soyunun tükenmesi, küresel ortam söz konusu olduğunda çok büyük bir değişim olduğuna işaret ediyor.\nBilim insanları bu kitlesel yok oluşa neyin sebep olduğunu açıklamak için, gezegenimizin iklimini dramtik ve güçlü bir şekilde etkileyebilecek olaylarda odaklandılar. Öncü teori, 65 milyon yıl önce Dünya'ya dev bir asteroit ya da meteorun çarptığını; bunun sonucu olarak güneş ışığının Dünya'ya ulaşmasının engellendiği, iklimin değiştiği ve Dünya'nın her yerinde yangınlar çıktığını ileri sürüyor. Yakın zamanlarda yapılan araştırmalar sonucu bilim insanları, büyük ölçekli volkanik patlamaların deniz seviyesinde değişimlere sebep olduğu ve bu durumun, genel bir çevresel bozulmayı beraberinde getirdiği görüşünü de yakından incelemeye almışlardır."
    },
    {
        "url": "https://tr.khanacademy.org/science/biology/x324d1dcc:more-about-evoluation/x324d1dcc:artificial-selection/a/evolution-natural-selection-and-human-selection",
        "title": "Evrim: Doğal Seçilim ve İnsan Seçilimi Makalesi",
        "contents": "İnek sütünü sindirebiliyor musunuz yoksa laktoz intoleransınız mı var? Bir yetişkin olarak sütü sindirebilme yeteneğinin, atalarımızın binlerce yıl önceki yaşam tarzından ileri geldiği düşünülmektedir. Yaklaşık 10. 000 yıl önce, süt hayvancılığı başladığında, süt içebilen insanlar, besin, yağ ve protein açısından zengin fazladan bir besin kaynağına sahip oldukları için, içemeyen insanlara göre bir avantaja sahip oldular. Bu gerçekten büyük bir gelişmeydi çünkü o zamanlar, özellikle de kış aylarında yiyeceğe ulaşmak her zaman kolay olmuyordu. Yani, laktozu sindirebiliyorsanız, atalarınızdan biri muhtemelen bir mandıra sahibidir!\nEvrim nedir?\nEvrim, türlerin zaman içinde özelliklerindeki kalıtsal (bir nesilden diğerine aktarılan) değişiklikleri nasıl deneyimledikleridir. Evrimsel değişikliklerin meydana gelmesi için genellikle binlerce ila milyonlarca yıllık birçok nesil gerekir; bir başka deyişle, bu adaptasyonlar bir gecede gerçekleşmezler! İnsanların yetişkinlik dönemine ulaştıklarında laktozu sindirme yeteneği bunun mükemmel bir örneğidir. Bebekken, insanların çoğu laktozu sindirme yeteneğine sahiptir. Biz yaşamımızın yetişkinlik dönemine ulaştığımızda, bazı insanlar laktozu sindirme yeteneğini kaybederken, diğerleri süt, peynir ve laktoz içeren diğer gıda ürünlerini sindirmekte hiçbir sorun yaşamamaya devam ediyorlar. İnsanların yetişkinlik dönemlerine kadar laktozu iyi sindirmesine izin veren özellikten sorumlu kalıtsal bir mutasyon \"açık\" tutulur ve laktoz toleransı ile sonuçlanır. Bu özellik, binlerce yıl önceki bir mutasyonun sonucudur. Bu özelliğe neden olan mutasyon faydalı ve kalıtsal bir mutasyondu, bu nedenle insan popülasyonuna yayıldı ve bugün çoğumuz bu özelliğe sahibiz!\n4 evrim mekanizması bulunur (evrim nasıl olduğu hakkında):\ndoğal seçilimmutasyongenetik kayma vegen akışı\nBu 4 mekanizma arasından, doğal seçilimden bahsedeceğiz.\nDoğal seçilim - evrimin mekanizmalarından biri\nDoğal seçilim, bir organizmanın hayatta kalma şansını arttıran ve organizmanın daha fazla üremesini sağlayan kalıtsal özellikleri destekleyen bir süreçtir!\nDoğal seçilimin iş başında olduğu bir örnek - anbiyotik direnci\nAntibiyotik direncinden bahsedildiğini duymuş olabilirsiniz. İnsanlarda bakteriyel enfeksiyonlar genellikle antibiyotiklerle tedavi edilir. Ancak aşırı ve yanlış kullanımları nedeniyle bazı patojenik bakteriler bu tedavilerin bazılarına karşı dirençli hale gelmiştir. Bu, insanlar için tehlikelidir, çünkü potansiyel olarak ölümcül hastalıkları tedavi etmek için kullanılan tedaviler artık bazı durumlarda daha az veya hiç etkili olamamaktadır. Antibiyotikler nasıl daha az etkili hale geldi?\nBir enfeksiyonuna yakalandığınızda, içinizde çoğalan patojenik bakterilerin hepsi aynı değildir. Çoğu aynıdır, ancak bir tanesi genetik olarak biraz farklı olacaktır. Hepsi genetik olarak aynı olsaydı, çevrelerine aynı şekilde tepki verirlerdi ve hepsi aynı şeylerden zarar görürdü. Zararlı bir şey, bir türün tamamını yok edebilir. Ancak küçük genetik farklılıklar olduğunda, bir antibiyotiğin varlığı gibi zararlı koşullar patojenik bakterilerin çoğunu öldürebilir ancak bu durumda, bazıları hayatta kalacak ve gelişmeye devam edeceklerdir. Bu özellikler bu ortamda tercih edileceği için bu bakteriler gelişmeye devam edip sizi hasta edebilir. Farklı ortamlar farklı özellikleri destekler ve böylece doğal seçilim gerçekleşmiş olur!\nYapay seçilim veya seçici yetiştirme nedir?\nDoğal seçilime ek olarak, dünyada var olan başka seçilim türleri de vardır. Bakımını üstlenmeyi istediğiniz evcil hayvan türleri veya ne tür yiyecekleri yemeyi tercih ettiğiniz hakkında verdiğiniz bazı kararları düşünün. \"Seçici üreme\" olarak da adlandırılan yapay seçilim, aynen doğal seçilimde olduğu gibi, türlerin insan müdahalesi olmadan aşamalı olarak evrimleşmesine ve değişmesine izin vermek yerine, insanların tarımsal ürünlerde veya hayvanlardaki bazı istenen özellikleri seçmesi olarak tanımlanabilir.\nYapay seçilime bir örnek - Köpek yetiştiriciliği\nYaklaşık 30. 000 ila 40. 000 yıl önce insanlar kurtları evcilleştirmeye başladılar. Bu evcilleştirilmiş hayvanlar günümüzde köpek olarak adlandırılıyorlar! Evcilleştirme, küçük bir organizma grubunu (bu durumda kurtlar) ana popülasyondan ayırma ve üreme yoluyla istenen özellikleri seçme eylemidir. Kurtların binlerce yıl boyunca evcilleştirilmesi, insanların varlığında içgüdüsel, savunmacı davranışların (havlama veya uluma, dişlerini gösterme, saldırmaya hazır olma veya kaçma) ve dişlerinin boyutu ve şekli gibi daha saldırgan özelliklerin bazılarının kaybolmasıyla sonuçlandı. Evrim üzerine çalışan biyologlar, kurtların buzul çağında insanların avlanmasına yardımcı olduğundan şüphelense de, insanların kurtları evcilleştirmeye başlamalarının kesin nedeni bilinmemektedir (Callaway, 2015). Aslında, eğer bu doğruysa, insan atalarına buzul çağı boyunca yardım eden ve Neandertallerin neslinin tükenmesine sebep olan olayın da evcilleştirme olduğu konusundafarklı hipotezler de ürettiler(Callaway, 2015)! Artık insanlar, hayatta kalma oranını arttırmanın bir yolu yerine, kişisel tercihlere ve arkadaşlığa dayalı olarak köpeklerde çeşitli özellikleri seçiyorlar.\nKöpek yetiştirme, insanların istenen veya şık özellikleri seçmesinin mükemmel bir örneğidir. Üç farklı tür yetiştiricilik yapılır:\nSafkan, aynı köpek ırkının soyundan gelen ve hiçbir zaman başka bir ırkla çiftleşmemiş bir köpek türüdür. Örneğin, safkan bir Alman kurdunun tamamı Alman kurdudur ve soyuna başka bir köpek karışmamıştır. Çaprazlama (melezleme) sonucu elde edilen ırklar, iki farklı safkan türünün yavruları olan melez bir köpektir. Diyelim ki safkan Alman kurdunuz safkan bir Husky çiftleşti. Ortaya çıkan yavru, yarı alman kurdu, yarı husky melezi olacaktır. Son olarak, karma ırklar, ebeveynlerinin safkan olmadığı birden fazla ırkın birleşimidir. Burada söz konusu olan kombinasyonlar saymakla bitmeyecek kadar fazladır!\nSafkan köpekler yerine melez ve karma ırkları seçmenin bir avantajı, belirli soylarda sıklıkla meydana gelme eğiliminde olan zararlı genetik mutasyonların diğer köpek ırk(lar)ının genetik arka planı tarafından örtülebilmesi veya \"yetiştirilebilmesi\"dir. Safkanlarda sadece bir soy olduğu için bu hatalar genellikle daha belirgindir ve safkan köpekler, bu sebeple belirli hastalıklara daha yatkın hale gelebilmektedirler.\nBir yapay seçilim örneği - Genetiği değiştirilmiş organizmalar\nİnsanların yalnızca hayvanlardaki bazı özellikleri tercih ettiğini düşünmek büyük bir hata olur. Yetiştirilmesini kolaylaştırmak ya da daha lezzetli hale getirmek amacıyla birçok tarım ürününü de şekillendirmiş bulunuyoruz. Son yıllarda moleküler düzeydeki özellikleri yapay yollarla seçiyor, farklı bitki ve hayvan DNA'larını karıştırarak, genetiği değiştirilmiş organizmalar (GDO) elde etmeye de başladık. Bir organizmanın genetiğini değiştirmek için, genetik bilgi (başka bir deyişle, organizmanın planı) eklenir, çıkarılır ya da istenen özelliğe sahip organizmadan elde edilen bilgi ile değiştirilir. Örnek vermek gerekirse, kuraklığa karşı dayanıksız olan bir mısır türünü ele alalım. Bu mısır aynı zamanda yemesi en lezzetli mısır türü olsun. Eğer farklı bir bitkinin kuraklığa dayanıklı olmasını kodlayan genetik bilgiyi ayrıştırabilirsek, bu bilgiyi söz konusu olan mısır bitkisine yerleştirerek, lezzetli olan mısırın kuraklığa daha dayanıklı olmasını sağlayabiliriz!\nGDO'lar, ekinlerin kuraklığa, soğuğa, böceklere ya da hastalıklara karşı daha dayanıklı olmalarını sağlamak amacıyla tarımda yaygın olarak kullanılmaktadır. GDO'ların avantajı, büyümekte olan insan nüfusuna yeterli besin kaynağı sunması amacıyla tarım yapılması ideal ya da mümkün olmayan yerlerde tarım yapılmasını sağlamaktır. Tarım yapılabilecek alanların artması, insan nüfusunun beslenebilmesi için daha fazla gıda anlamına gelmektedir.\nEvrimle ilgili yanlış anlaşılmalar\nEvrim, adaptasyon (uyum) veya doğal seçilim ile aynı şey değildir. Doğal seçilim evrimin bir nedeni olduğunu aklınızdan çıkarmayın. \"İlerleme\" veya \"iyileştirme\" gibi terimler, evrim tanımının bir parçası değildir çünkü evrim bağlama bağlıdır. Bir özelliğin bir ortamda son derece avantajlı, ancak diğerinde oldukça zararlı olabileceği bir senaryo hayal edin. Buna güzel bir örnek, farelerin kürk rengidir. Farelerin, avcılardan kaçabilmeleri için habitatlarına uyum sağlaması avantajlı bir durumdur. Ormanda, farelerin toprak rengine uyum sağlaması için daha koyu bir renk alması daha olasıdır. Koyu kürklü bir fareyi orijinal habitatından alıp beyaz kumlu bir plaja yerleştirirseniz, görmesi çok kolay olduğu için bir kuş tarafından çok daha çabuk avlanır.\nAşağıdakileri de göz önünde bulundurun:\nYararlı özellikler birden fazla alanda tesadüfen ortaya çıkabilir mi? Elbette! Yazının başındaki laktoz toleransı örneğimize geri dönelim. Birden fazla ortam bir özelliğin varlığını desteklediğinde, bu faydalı özellikler mutasyon yoluyla ortaya çıkıp bireysel popülasyonlarına tamamen bağımsız olarak yayılabilir. Evrimsel biyologlar buna yakınsak evrim adını verirler. Laktoz toleransı örneğinde, olan tam olarak budur. Avrupa'daki bir popülasyon, bir Afrika popülasyonundan bağımsız olarak bir yetişkin olarak laktozu sindirme yeteneğini geliştirdi. Her iki popülasyon da mandıra çiftçiliğine başlamıştı ve her iki özellik de aynı zamanlarda ortaya çıktı. Harika olan şey, laktoz tolerans özelliği ortaya çıktığında, bu popülasyonlar, birbirleriyle üreyemeyecek kadar uzaktaydı ve bu durum, özelliğin gelişimini tam bir tesadüf haline getirdi."
    },
    {
        "url": "https://tr.khanacademy.org/science/biology/history-of-life-on-earth/history-life-on-earth/a/rna-world",
        "title": "RNA Dünya",
        "contents": "Kendi Kendini Kopyalayan DNA\nRNA dünya hipotezi, Dünya'daki yaşamın, kendi kendini kopyalayabilen basit bir RNA molekülüyle başladığını öner sürer.\nRNA dünya hipotezi, Dünya'daki yaşamın, diğer moleküllerin yardımı olmaksızın kendi kendini kopyalayabilen basit bir RNA molekülüyle başladığını öner sürer.\nDNA, RNA ve proteinler, Dünya'daki yaşam için son derece önemlidirler. DNA, bakterilerden yaban arılarına tüm canlıların oluşmalarını sağlayan talimatları içerir. Proteinler ise hücreleri canlı ve sağlıklı tutmaya yarayan kimyasal tepkimelerin gerçekleşmelerinden sorumludurlar. Bu zamana dek RNA'nın yalnızca DNA ve protein arasındaki iletişimden ve bu sayede proteinlerin oluşturulmasına yardımcı olmaktan sorumlu olduğu zannedilirdi. Fakat zamanla çok daha fazlasını yapabileceği ortaya çıktı. RNA'nın proteinler gibi kimyasal tepkimelerin gerçekleşmelerini sağlayabildiği ve DNA gibi genetik bilgi taşıyabildiği öğrenildi. Bu sebeple çoğu bilim insanı, yaşamın DNA ve proteinler olmadan, RNA ile başladıklarını düşünmektedir.\nİlk RNA'lar\nPeki RNA, Dünya'da nasıl evrildi? Bilim insanları, RNA yapıtaşlarının (nükleotitlerin) Dünya'nın ilk zamanlarında kaotik bir molekül çorbasından ortaya çıktıklarını ileri sürüyorlar. Bu nükleotitler, birbirlerine bağlanarak ilk RNA'ları oluşturdular. Oluşur oluşmaz dağıldılar; fakat yerlerini yenileri aldı. Bazı RNA'lar diğerlerine kıyasla daha kararlı moleküllerdi. Bu RNA zincirleri uzadı ve nükleotitlerin daha hızlı bağlanmalarını sağladı. Nihayetinde RNA iplikleri, parçalanmalarından daha hızlı bir şekilde büyüdüler. Bu sayede RNA'lar, gezegenimizde belirli yaşam formlarının oluşmasını sağlayabilecek donanıma eriştiler.\nRNA'nın Yavruları\nTüm canlılar ürerler. Genetik bilgilerinin kopyalarını oluştururlar ve yavrularına aktarırlar. RNA'ların da yaşam formları oluşturabilmeleri için aynı şekilde çoğalmaları gerekiyordu. Bu nedenle bilim insanları, RNA'ların kendi kendini kopyalayabilen bir RNA ortaya çıktığında ciddi ölçüde çoğalmaya başladıklarını düşünüyorlar. Bundan sonra, yeni ve kendi kendini kopyalayabilen RNA'lar ortaya çıkmıştır. Bazıları kendilerini kopyalamak açısından diğerlerine kıyasla daha avantajlıydılar. RNA'lar bu açıdan birbirleriyle adeta yarıştılar ve en başarılı olanları bu yarışı kazandı. Bu RNA'lar milyonlarca yıl boyunca çoğaldı ve RNA makineleri diyebileceğimiz kadar yapılanabilecek kadar geliştiler. Bu gelişimin aşamalarından birinde DNA'lar ve proteinler gelişti. Proteinler hücrelerde kimyasal tepkimeleri düzenlemeye başladılar ve RNA'dan daha kararlı olmasıyla bilinen DNA, genetik bilgiyi depolama işini üstlendi.\nNükleotit Oluşturan RNA\nİlk RNA'lar büyük ihtimalle ilkel bir molekül çorbasında oluşan ve birbirlerine bağlı olmayan nükleotitler sayesinde oluşmuştur.\nYeterli RNA yapıtaşı (nükleotitler) bulundurmak, RNA dünyası için en büyük öncelik haline geldi. Bilim insanları, nükleotit oluşturan RNA'ların, yeni RNA'ların yapımı için nükleotit sağlamak amacıyla Dünya'nın ilk zamanlarında oluşup evrimleştiklerini düşünmektedirler.\nRNA Dünya'sına Nükleotit Tedarik Etmek\nRNA dünya teorisine göre ilk RNA'lar, ilkel bir molekül çorbasında ortaya çıkan ve birbirleriyle doğrudan bağlantıları olmayan nükleotitlerden oluşmuştu. Birbirlerine bağlanarak çok da kararlı olmayan ve çok kolay parçalanan RNA iplikleri oluşturdular. Fakat bunlardan bazıları diğerlerinden daha kararlıydı. Bu RNA'lar giderek uzadılar ve nükleotitlerin daha çabuk bağlanmalarını sağladılar. En nihayetinde RNA ipliklerinin oluşma hızı, parçalanma hızını geçti ve bu, RNA'nın temelinin atılmasını sağladı. Bu RNA'lar milyonlarca yıl boyunca çoğaldı ve bugün bildiğimiz şekliyle yaşamın temeli olan bir RNA dizileri sistemi oluştu. Fakat bu RNA moleküllerinin devamlılıklarını sağlayabilmeleri için bol miktarda nükleotit kaynağına ihtiyaçları vardı. Bilim insanları, nükleotit oluşturan RNA'ların bu RNA yapıtaşlarını tedarik etmek amacıyla evrimleştiklerini düşünüyorlar.\nTest Tüpü Evrimi\nDünya'nın ilk zamanlarındaki koşulları bir test tüpü içinde yeniden elde etmeye çalışan insanları, bir nükleotidin bazı kısımlarını oluşturma amacı taşıyan ve kimyasal tepkimeler gerçekleştirebilen bir çeşit RNA makinesi geliştirmeyi başardılar. Bu durum, RNA'nın nükleotit oluşturan kimyasal tepkimeler gerçekleştirebileceğinin bir kanıtıdır. Fakat aynı araştırmacılar, ilk zamanlarında Dünya'da bulunabileceği düşünülen bileşenler kullanılarak bütün nükleotitleri oluşturabilen bir RNA makinesi oluşturmayı henüz başaramadılar.\nTutucu RNA\nRibozom, hücrenin proteinlerinin bir araya getirildiği merkezdir.\nBilim insanları, RNA dünyasında basit RNA'ların işlevlerini farklılaştırabilecek veya geliştirebilecek kompleksler oluşturmak için diğer RNA'lara veya moleküllere tutunduklarını düşünüyorlar. Bu, karmaşık yaşama doğru atılmış bir adım olarak kabul ediliyor.\nHücrelerin, proteinleri bir araya getirmek için kullandıkları organeller olan ribozomlar, ribozomal RNA'lardan ve proteinlerden oluşmaktadırlar. Fakat bir ribozomda bulunan r RNA'lar, ribozomal proteinlerden çok daha önce evrimleşmiştirler. RNA dünyasında, bir RNA'nın başka bir RNA'ya tutunarak protein oluşturabilmesi için amino asitleri birbirine bağlayan bir çeşit RNA makinesi oluşturmuş olması ihtimaller dahilindedir. Böylelikle ribozomun ilk versiyonu da ortaya çıkmıştır.\nBakterilerde ve bazı bitkilerde bulunan bazı mesajcı RNA'lar (m RNA'lar), belirli bir molekülü yakalayabilen riboşalter adı verilen bir kod bölümü içermektedirler. Bu molekülün bağlanması, m RNA'nın protein üretmek amacıyla oluşup oluşmadığını kontrol eder. Bu molekül, m RNA'yı riboşaltere bağlayan ve bu besini parçalayan bir protein yapmak için translasyonu yapılacak olan m RNA'yı tetikleyen bir besin olarak da düşünülebilir. Bu sayede riboşalter içeren m RNA'lar, belirli moleküllere tepki olarak kendilerini düzenleyebilirler. Daha önceden sadece proteinlerin m RNA'dan protein sentezi gerçekleştirebileceği düşünülürdü. Fakat ribolşalterlerin bulunması, bize şu anda proteinler var olmadan çok uzun bir süre önce RNA dünyasında bu işlemin nasıl işlediğine dair ipuçları vermektedir.\nProtein Yönlendirici RNA\nSRP ribozomdan çıkan sarı bir protein sinyaline bağlanır. (Janet İwasa tarafından sağlanan görüntü).\nHücre, yeni üretilen proteinleri hücrenin ihtiyaç duyduğu bölümlerine gönderen, RNA ve proteinlerden oluşan bir protein yönlendirme mekanizması içermektedir. Bu mekanizmaya sinyal tanıma parçacığı (SRP) denir.\nSRP, hücrenin protein üretim mekanizmasında (ribozom) oluşturulan proteinlerle uğraşır. Ribozomdan çıkan bir proteinin başlangıç kısmını tespit ettiğinde ona bağlanır. Ribozom protein üretimini durdurduğunda SRP, ribozomu ve henüz sadece bir kısmı oluşturulan proteini hücrede ihtiyaç duyulan bölümlere gönderir. Bu süreçte SRP serbest kalır ve protein sentezi baştan başlar.\nSRP'deki RNA'nın tüm canlılarda bulunması, bunun çok eski yaşam formlarında evrimleştiğini gösterir. Proteinler Dünya'da ilk ortaya çıktığında, bu protein yönlendiren RNA'nın eski versiyonu, bir hücredeki proteinleri düzenlemeye yardımcı olmuş olabilir. İlkel hücreleri geliştirmek için proteinleri yönlendirip sitoiskelet oluşturabilir. Sitoiskelet bir hücrenin şeklini korumasını sağlar ve hücrelerdeki moleküllerin taşınmasını sağlayan bir otoyol sistemi olarak kabul edilebilir.\nGenleri Manipüle Eden RNA\nSplaysozomlar, m RNA dizisinin üç istenmeyen bölümünü (yeşil renkle gösterilen kısımlarını) birleştirir (Görsel, Cold Spring Harbor Laboratuvarı'nın DNA Öğrenim Merkezi'nden izin alınarak alınmıştır).\nMesajcı RNA (m RNA), genetik kodun çok sayıda farklı protein üretebilecek şekilde translasyonunun yapılabilmesi için farklı biçimlerde sentezlenebilir. m RNA'nın birden fazla protein üretebilme özelliği, çok hücreli yaşamın evrimini hızlandıran kilit bir faktör olmuştur.\nYeni üretilmiş m RNA, hücrenin makas ve yapıştırıcısını andıran splaysozom isimli moleküler bir mekanizma aracılığıyla birleştirilir. RNA'lardan ve proteinlerden oluşan bu mekanizma, m RNA kodunun istenmeyen kısımlarını çıkarır ve m RNA'nın kalan kısmını tekrar bir araya getirerek yeniden protein üretmek amacıyla kullanılabilecek temel m RNA'ya dönüştürür.\nBir gen ve birçok protein\n1970'lerde bilim insanları ilk olarak bir genin m RNA'yı kodladığını ve onun da proteini kodladığını düşünüyorlardı. Bu durum bakteriler ve diğer tek hücreli yaşam formları için çoğunlukla doğru olmakla birlikte, çok hücreli yaşam formları için bir gen, çokça farklı ve farklı şekillerde birleştirilebilen proteinler oluşturan asıl mekanizma olan m RNA'yı kodlar. Bu duruma alternatif uçbirleştirme adı verilmektedir.\nAlternatif uçbirleştirme, nispeten az sayıda genden çokça sayıda ve çeşitli protein oluşturmak için kullanılabilen dahiyane bir yoldur. Nitekim İnsan Genom Projesi'nin pek iç açıcı olmayan sürprizlerinden biri, insan genomunun çok az gen için kodlama yapmasıydı. Bilim insanları önceki yanılgılar dolayısıyla aşağı yukarı 100. 000 insan geni keşfedebileceklerini tahmin etmişlerdi, fakat bu rakamın 20. 000'e daha yakın olduğu ortaya çıktı. Yine de bu genler, insanlar için çokça sayıda protein oluşturmak için farklı farklı şekillerde bir araya gelirler.\nEvrimi Hızlandırmak\nAlternatif uçbirleştirmenin gelişimi, çok hücreli yaşam formlarında evrimi büyük ihtimalle hızlandırmıştır. Bu durum, herhangi bir organizmanın yeni gen evrimleşmeleri gibi uzun süreçlerden geçmeden yeni proteinler yaratabileceğine dair bir işaretti. Böylelikle mevcut m RNA'ların farklı şekillerde uçbirleştirme yapmalarını sağlayan mutasyonları ortaya çıkmış oldu. Böylece alternatif uçbirleştirme yapmış olan m RNA'lar, yepyeni hücresel süreçleri yönlendirebilecek yepyeni proteinler oluşturmak üzere kodlanmış ve ilk karmaşık yaşamın evrimleşmesini sağlamıştır.\nHücre Gelişimini Yönlendiren RNA\nMeyve sineği (drosophila) yumurtasında bulunan Bicoid RNA mavi renktedir. Bicoid RNA, sineğin kafasına dönüşen yumurtanın sonunda bulunmaktadır (Görsel, New York Üniversitesi'nden Stephen Small'dan izin alınarak eklenmiştir).\nRNA mekanizmaları, büyük ihtimalle tek hücreli yaşam formlarından çok hücreli yaşam formlarına geçişteki evrimsel sıçramanın merkezinde yer almıştır.\nÇok hücreli yaşam formlarının oluşumu süreci, döllenmiş bir yumurta ile başlamaktadır. Bu hücre iki hücreye bölünür ve o iki hücre de aynı şekilde tekrar bölünür ve bu süreç sonsuza kadar devam eder. Çok vakit geçmeden bu gelişen hücreler, farklı bir yaşam formunun oluşması için belirli görevler üstlenirler. Örneğin bir bitkinin yaprak hücreleri veya kök hücreleri olabilirler. Veya bir hayvanda kan hücreleri veya sinir hücreleri de olabilirler. İnsan bedeninde yaklaşık 200 farklı hücre türü vardır ve her birinin insan embriyosunda gerektiği zamanda gereken kısımlara yerleşmeleri son derece önemlidir. Bir hücrenin neye dönüşeceği o hücrede hangi moleküler mekanizmalara (RNA'lar ve proteinler) çalışacağı belirlendiği zaman belirlenir. Bir hücrede bulunan RNA'lar ve proteinler, genleri açıp kapatan transkripsiyon faktörleri tarafından belirlenir.\nKafayı Kuyruktan Ayırt Etmek\nGünümüzde organizmalarda embriyoların nasıl geliştiğini inceleyerek çok hücreli yaşama sıçramayı sağlayabilecek moleküler makineler hakkında daha fazla ve yeni yeni detaylar keşfetmekteyiz. Canlı gelişimi odaklı biyologlar için en ilgi çekici canlı meyve sineğidir. Meyve sineğinin gelişimi için son derece önemli olan RNA, \"Bicoid RNA\"dır. Bu RNA, gelişmekte olan bir meyve sineğinin bedeninin oluşumunda ve yapılanmasında hayati bir rol oynamaktadır. Döllenmemiş bir meyve sineği yumurtasında, sineğin başı olacak yumurtanın sonunda Bicoid RNA bulunmaktadır. Yumurta döllendikten sonra Bicoid m RNA, protein üretmek üzere farklı bir işlev üstlenir. Bicoid protein, kafayı oluşturan proteinleri üreten genleri aktifleştirir ve kuyruğu oluşturan proteinleri üreten genleri bu süreç süresince devre dışı bırakır. Böylece Bicoid, meyve sineği embriyosunun tam olarak neresinde kafa kısmının oluşturulması gerektiğinin talimatlarını vermiş olur."
    },
    {
        "url": "https://tr.khanacademy.org/science/biology/history-of-life-on-earth/radiometric-dating/a/atomic-number-atomic-mass-and-isotopes-article",
        "title": "Atom Numarası, Atom Kütlesi ve İzotoplar",
        "contents": "Giriş\nGünlük hayatta radyoaktiviteden bahsedildiğini sıkça duyarız. Örneğin, nükleer enerji, Fukuşima nükleer santral kazası veya nükleer silah geliştirme tartışmaları hakkında bir şeyler okumuş olabilirsiniz. Radyoaktivite aynı zamanda popüler kültürde de karşınıza çıkabilir: birçok süper kahramanın hikayesi radyasyona maruz kalma ile başlar, örneğin Spider Man, radyoaktif bir örümcek tarafından ısırılır. Peki bir şeyin radyoaktif olması tam olarak ne demektir?\nRadyoaktivite aslında atomun bir özelliğidir. Radyoaktif atomların kararsız çekirdekleri vardır ve daha kararlı hale gelebilmek için atom altı parçacık salınımı yaparlar. Bu süreçte açığa çıkan enerji, radyasyon olarak adlandırılır. Elementler, içerdikleri nötron sayısına bağlı olarak radyoaktif olabilir veya olmayabilirler. Elementlerin bu farklı versiyonlarına \"izotop\" denir ve radyoaktif izotoplaın küçük miktarlarını doğada bulabiliriz. Örneğin, atmosferdeki karbonun küçük bir kısmı, radyoaktif karbon-14'tür ve fosillerde bulunan karbon-14 sayesinde paleontologlar fosillerin yaşını saptayabilir.\nBu makalede farklı atomlarda bulunan atom altı parçacıkları ve bir izotopu radyoaktif yapan etkenleri inceleyeceğiz.\nAtom Numarası, Atom Kütlesi ve İzafi Atom Kütlesi\nHer elementin atomu kendine özgü sayıda proton sayısı içerir. Aslında proton sayıları bizim hangi atomu inceledeğimizi belirler (örneğin, altı protonu olan bütün atomlar karbon atomudur). Bir atomdaki proton sayısına o atomun atom numarası denir. Buna karşılık elementteki nötron sayısı değişkenlik gösterebilir. Aynı atomun sadece nötron sayıları farklıysa bu atomlar izotop olarak adlandırılırlar. Atomun proton ve nötron sayısı birlikte atomun kütle numarası nı belirler: Kütle numarası=proton+nötron. Bir atomun kaç tane nötronu olduğunu hesaplamak istiyorsanız, atom numarasını veya proton sayısını kütle numarasından çıkarabilirsiniz.\nBir atomun kütle numarasıyla yakından ilişkili olan özelliklerinden biri atom kütlesidir. Atom kütlesi, atomun toplam kütlesidir ve atomik kütle birimi yani akb ile ifade edilir. 6 nötronlu bir karbon atomu olan karbon-12, 12 akb'lik bir atom kütlesine sahiptir. Diğer atomların genellikle tam sayıdan oluşan atom kütleleri yoktur, ancak bu makalede bu konuya değinemeyeceğiz. Ancak genellikle atomların atom kütlelerinin, kütle numaralarına çok yakın olduğunu ve ondalık basamaklar düzeyinde farklılık gösterdiklerini bilmekte fayda var.\nElementlerin izotopları farklı atom kütlelerine sahip olduğundan, bilim insanları bir elementin atom ağırlığı da denen bağıl atom kütlesini belirleyebilir. Bağıl atom kütlesi, örnekteki bütün farklı izotopların atom kütlelerinin ortalamasıdır. Her izotopun ortalamaya ne kadar katkıda bulunduğu, o izotopun örnekteki oranına bağlıdır. Periyodik tabloda yer alan bağıl atom kütlesi, aşağıdaki hidrojen örneğinde olduğu gibi, her elementin doğada bulunan her izotopu için bu izotopların Dünya'daki bolluğu göz önünde bulundurularak hesaplanır. Asteroidler ve meteorlar gibi dünya dışı cisimlerde, çok fazla miktarda farklı izotoplar bulundurabilirler.\nGörselin uyarlandığı kaynak: Open Stax CNX Biology.\nİzotoplar ve radyoaktif bozunma\nYukarıda da bahsedildiği gibi, izotoplar bir elementin farklı verisyonlarıdır ve proton sayıları aynıyken nötron sayıları farklıdır. Karbon, potasyum ve uranyum gibi birçok elementin, doğada çok sayıda izotopları bulunur. Nötr bir Karbon-12 atomunda altı proton, altı nötron ve altı elektron vardır: Bu sebeple kütle numarası 12'dir (altı proton artı altı nötron). Nötr bir Karbon-14 atomunda ise altı proton, sekiz nötron ve altı elektron bulunur: Bu sebeple kütle numarası 14'tür (altı proton artı sekiz nötron). Karbonun bu iki farklı versiyonu \"izotop\" olarak adlandırılır.\nBazı izotoplar kararlıdır ancak bazıları daha kararlı, düşük enerjili konfigürasyonlara (elektron dizilimi) sahip olmak için atom altı parçacıkları salıp, dışarıya atabilir. Bu izotoplara radyoizotoplar ; parçacık ve enerjinin salınma işlemlerine de bozunma adı verilir. Radyoaktif bozunma çekirdekteki proton sayısında değişime neden olabilir; bu meydana geldiğinde atomun kimliği de değişir (örneğin, karbon-14'ün nitrojen-14'e bozunması).\nRadyoaktif bozunma rastgele ancak üstel bir süreçtir. İzotopun yarı ömrü, maddenin yarısının göreceli olarak daha kararlı bir ürüne dönüşene kadar bozunduğu süreye verilen addır. İzotopun ilk halinin bozunan ürüne ve daha kararlı maddeye dönüşüm oranı tahmin edilebilir; bu tahmin edilebilirlik sayesinde, bağıl izotop bolluğu izotopun (örneğin bir fosile) karışımından bugüne kadar geçen zamanın hesaplanmasında bir saat gibi kullanılabilir.\nGörselin uyarlandığı kaynak: CK-12 Biology\nÖrneğin, karbon atmosferde karbondioksit gazı olarak bulunur; karbon-12 ve karbon-13 adında iki kararlı izotopu, karbon-14 adında ise radyoaktif bir izotopu vardır. Karbonun bu versiyonları, atmosferde nispeten sabit oranlarda bulunur: Karbon-12 %99, karbon-13 %1'in altında bir oranda, karbon-14 ise çok ufak miktarlarda olmak üzere. Bitkiler şeker üretmek için havadan karbondioksit aldıklarında dokularındaki karbon-14 miktarı atmosferdeki karbon-14 konsantrasyonuna eşit olacaktır. Hayvanlar bitkileri ya da bitkileri yiyen diğer hayvanları yedikçe, vücutlarında atmosferdeki konsantrasyona eşit miktarda karbon-14 konsantrasyonu görülecektir. Bir organizma öldüğünde, karbon-14 alışı durur, dolayısıyla fosilleşmiş kemikleri gibi organizmadan geriye kalan kalıntılardaki karbon-14’ün karbon-12’ye oranı, karbon-14’ün nitrojen-14’e bozunmasıyla aşamalı olarak düşer2‍ .\nYaklaşık 5730 yıllık bir yarı ömür sonrasında, karbon-14'ün yarısı nitrojen-14'e dönüşmüş olur. Bu özellik, geçmişte yaşamış olan kemik veya ağaç kalıntısı gibi maddelerin yaşlarını ölçmek için kullanılabilir. Bir maddedeki karbon-14 ve karbon-12 konsantrasyonlarının oranını atmosferdeki aynı oranla (başlangıçta maddenin sahip olduğu konsantrasyona eşittir) karşılaştırılarak, henüz bozunmayan izotop oranı belirlenebilir. Bu orana dayanılarak, madde eğer 50, 000 yıldan çok daha yaşlı değilse maddenin yaşı tam olarak hesaplanabilir. Diğer elementlerin farklı yarı ömürlere sahip olan izotopları vardır ve dolayısıyla farklı zaman ölçeklerinde yaş hesaplamalarında kullanılabilirler. Örneğin potasyum-40'ın yarı ömrü 1, 25 milyar yıl, uranyum-235'in yarı ömrü yaklaşık 700 milyon yıldır ve ay taşlarının yaşını hesaplamada kullanılmıştır2‍ .\nAçıklama ve Kaynaklar Açıklama: Bu makalenin uyarlandığı kaynaklar: \"Atoms, isotopes, ions, and molecules: the building clocks\" (Atomlar, izotoplar, iyonlar ve moleküller: yapı taşları) Open Stax College, Biology (CC BY 3. 0). Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9. 87: 6/Atoms-Isotopes-Ions-and-Molecu. \"Studying the history of life\" (Yaşamın Öyküsünü Araştıralım) CK-12 Foundation, CK-12 Biology I – Honors (CC BY-NC 3. 0). Orijinal makaleyi ücretsiz olarak bu adresten indirebilirsiniz: http: //www. ck12. org/book/CK-12-Biology-I-Honors-CA-DTI3/section/11. 1/. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar: \"Isotopes of Carbon. \" (8 Eylül 2015). Alıntı yapılan tarih ve adres: 4 Ekim 2015, Wikipedia: https: //en. wikipedia. org/wiki/Isotopes_of_carbon. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"Calibrating a Standard Radioactive Isotope Decay Curve and Interpreting Data. \" Campbell Biology, 28-43. 10. baskı San Francisco, CA: Pearson, 2011. Ek referanslar: \"Atomic Mass. \" Wikipedia. 6 Haziran 2015. 24 Haziran 2015 tarihinde erişim sağlanmıştır https: //en. wikipedia. org/wiki/Atomic_mass. \"Atomic Mass. \" UC Davis Chem Wiki. 24 Haziran 2015 tarihinde erişim sağlanmıştır. http: //chemwiki. ucdavis. edu/Physical_Chemistry/Atomic_Theory/Atomic_Mass. Brain, M. \"How Carbon-14 Dating Works. \" How Stuff Works. 3 Ekim 2000. http: //science. howstuffworks. com/environmental/earth/geology/carbon-14. htm. Raven, P. H. , G. B. Johnson, K. A. Mason, J. B. Losos ve S. R. Singer. \"The Nature of Molecules and Properties of Water. \" Biology, 17-30. 10. baskı New York, NY: Mc Graw-Hill, 2014. Reece, J. B. , L. A. Urry, M. L. Cain, S. A. Wasserman, P. V. Minorsky ve R. B. Jackson. \"The Chemical Context of Life. \" Campbell Biology, 28-43. 10. baskı San Francisco, CA: Pearson, 2011."
    },
    {
        "url": "https://tr.khanacademy.org/science/biology/ecology/intro-to-ecology/a/what-is-ecology",
        "title": "Ekoloji Nedir?",
        "contents": "Önemli noktalar\nEkoloji organizmaların diğer organizmalarla ve etraflarındaki fiziksel ortam ile nasıl etkileşim içinde olduklarını inceleyen bir bilim alanıdır. Organizmaların yeryüzünde dağılımı ve yoğunluğu hem biyotik (canlı organizmalarla ilgili) hem abiyotik (canlı olmayan) fiziksel faktörler tarafından şekillenir. Ekoloji; organizma, popülasyon, topluluk, ekosistem ve biyosfer olmak üzere çeşitli düzeylerde ele alınır.\nEkolojiye hoş geldiniz!\nHiç ormanda yürüyüş yaptınız mı? Eğrelti otlarından ağaçlara ve yemek tabağı kadar büyük mantarlara kadar inanılmaz çeşitlilikte, birlikte yaşayan bazı organizmalar fark ettiniz mi? Veya bir araba yolculuğunda, camın dışındaki manzaranın bir meşe ormanından kocaman çamlara, oradan çayırlıklara değişimini seyrettiniz mi? Eğer bunları yaptıysanız, organizmaların birbirleri ve fiziki ortamlarla nasıl etkileşim içinde olduğunu inceleyen biyoloji dalı ekolojinin klasik tadını yakalamışsınız demektir.\nEkoloji sadece zengin çeşitlilikteki ormanlar, bozulmamış vahşi doğa, veya doğal manzaralarla ilgili değildir. Örneğin hiç yatağınız altında yaşayan bir hamam böceği, banyonuzda ortaya çıkan küf, hatta ayak parmaklarınız arasında sürünen bir mantar buldunuz mu? Eğer öyleyse ekolojinin hareket hâlinde olduğu örneklere rastlamışsınız demektir.\nGörsel hakları: sol üst, Forest, Jens Hellermann, genel kullanıma açık; sağ üst, Konza Prairie Preserve, Kgwo1972, genel kullanıma açık; sol alt, San Raphael Grasslands, Dominic Sherony, CC BY-SA 2, 0; sağ alt, Cockroach closeup, 邰秉宥, CC BY-SA 2, 0\nBiyotik ve abiyotik faktörler\nEkolojinin temel hedeflerinden biri, fiziki ortam içinde yaşayan canlı varlıkların dağılımını ve bolluğubu anlamaktır. Örneğin arka bahçenizde veya mahalledeki parkta, Dünya'nın öbür ucunda Khan Academy kullanan arkadaşınızın bahçesindekilerden çok daha farklı bir bitki, hayvan ve mantar kümesi vardır. Doğadaki bu örüntüler organizmalar arasındaki etkileşimler kadar, organizmalar ile fiziksel ortam arasındaki etkileşimler tarafından yönlendirilir.\nÖrnek olarak tekrar bizim banyo küfüne dönelim. Küfün banyonuzda görülmesi, çorap çekmecenizde görülmesinden daha olasıdır. Peki neden böyle?\nKüfün gelişebilmesi için belki de bir miktar suya ihtiyacı vardır, ve bu su yalnızca duşta bulunur. Suyun mevcut olması, organizmaların dağılımını etkileyen abiyotik yani cansız faktöre bir örnektir. Küf belki de, şifonyerdeki değil duş alırken vücudunuzdan yere dökülen ölü deri hücrelerinden besleniyor olabilir. Başka organizmaların sağladığı besin maddelerinin mecvut olması, dağılımı etkileyen biyotik yani canlı faktöre bir örnektir.\nVaka çalışması: kırmızı panda\nBiyotik ve abiyotik faktörler kavramını diğer bir organizmaya uygulayalım- bir arazi ekolojistinin incelemek isteyeceği bir organizma. Kırmızı pandalar rakunların uzak bir akrabasıdır ve sadece Doğu Himalayalar'da bulunurlar. Vakitlerinin çoğunu ağaçlarda geçirirler ve esas olarak vejetaryen yiyeceklerle beslenirler. Son yıllarda kırmızı panda popülasyonu önemli miktarda azaldı, bu sebeple koruma grupları kırmızı pandaları korunmasız ve nesli tükenmekte olan türler şeklinde sınıflandırıyor1, 2‍ .\nGörsel hakları: Düşmek üzere gibi görünen bir kırmızı panda, Sander van der Wel, CC BY-SA 2, 0\nSayı bolluğundaki bu değişimin arkasında bulunan esas faktörler nelerdir? Ekolojistler kırmızı panda popülasyonunun azalmasında ağaçların kesilmesi ve evcil köpeklerden gelen hastalıklar gibi biyotik faktörlerin önemli rolleri olduğunu keşfettiler2‍ . Abiyotik faktörler bu güne kadar daha önemsiz oldular, fakat sıcaklık değişimi gelecekte daha ileri bir yaşam alanı kaybına neden olabilir3‍ .\nKırmızı panda sayısının azalmasından sorumlu esas faktörlerin anlaşılması, ekolojistlere bu türün korunması için bazı planlar oluşturmalarında yardımcı olacaktır.\nEkolojistler nasıl soru sorar?\nDoğal dünya hakkında sorular sorabilmek için- mesela, niçin kırmızı pandalar azalıyor? - ekolojistler biyolojinin birçok alanında ve ilgili disiplinlerde araştırmalar yaparlar. Bunlar biyokimya, fizyoloji, evrim, davranışsal biyoloji ve moleküler biyoloji olduğu kadar jeoloji, kimya ve fizik de olabilir.\nDoğa tarihçileri -Yunan felsefeci Aristoteles'e kadar- tartışmasız ilk ekolojistlerdir. Ancak günümüz ekolojistleri nicel bilim insanlarıdırlar. Kontrollü çalışmalar yürütür, büyük veri kümeleri içinde örüntüleri bulmak için istatistik kullanır ve ekolojik ilişkilerin matematiksel modellerini kurarlar.\nBirçok ölçekte ekoloji\nEkoloji alanında çalışan araştırmacılar bazen ayrı bazen de birbiriyle örtüşen 5 ana düzeyde çalışırlar: organizma, popülasyon, topluluk, ekosistem ve ekoloji.\nHer bir düzeye ayrı ayrı göz atalım.\nOrganizma: Organizma alanında çalışan ekolojistler adaptasyonları inceler; bunlar doğal seleksiyonla ortaya çıkan yararlı özelliklerdir ve organizmaların belirli bir yaşam alanında yaşamasına imkan verir. Bu adaptasyonlar morfolojik, fizyolojik veya davranışsal olabilir. Popülasyon: Bir popülasyon aynı zamanda, aynı alanda yaşayan, aynı türe ait bir grup organizmadır. Popülasyon ekolojistleri popülasyonların büyüklüklerini, yoğunluklarını ve yapılarını ve zaman içinde nasıl değiştiklerini araştırırlar. Topluluk: Bir topluluk belli bir alanda yaşayan farklı türlerin tüm popülasyonlarını içerir. Topluluk ekolojistleri popülasyonlar arasındaki etkileşim ve bu etkileşimlerin topluluğu nasıl şekillendirdiğine odaklanırlar. Ekosistem: Bir ekosistem bir alandaki topluluk ve topluluğu etkileyen abiyotik faktörlerin tümünden oluşur. Ekosistem ekolojistleri genellikle enerji akışı ve besin maddelerinin döngüsüne odaklanırlar. Biyosfer: Biyosfer Dünya gezegenidir ve bir ekolojik sistem olarak görülür. Biyosfer düzeyinde çalışan ekolojistler ekosistemler arası küresel örüntülerin etkileşimini -örneğin, iklim ve türlerin dağılımı- ve Dünya'nın tamamını etkileyen iklim değişikliği gibi olguları araştırabilirler.\nGörselin uyarlandığı kaynak: Ekolojinin kapsamı: Şekil 1, Open Stax College, Biology, CC BY 3, 0\nEkolojinin beş düzeyi yukarıda küçükten büyüğe doğru sıralanmıştır. Bunlar bir devamlılık oluştururlar: Popülasyonlar bireylerden oluşur; topluluklar popülasyonlardan meydana gelir, ve ekosistemler topluluklara ek olarak ortamdan oluşur. Bu düzende görülen her bir düzey, bileşenlerde var olmayan ancak bunların etkileşimleri ve ilişkilerinden doğan özelliklere, yani yeni ortaya çıkan özelliklere sahiptir.\nEkoloji incelemelerinin farklı düzeyleri, organizmaların birbirleri ve ortamla nasıl etkileşime girdikleri konusunda farklı görüşler sunar. Ben bu düzeyleri, farklı büyütme gücüne sahip büyüteçler gibi düşünüyorum. Bir ekolojik sistemde olan biteni gerçekten anlamak istiyorsanız, bu büyüteçlerden birden fazlasına ihtiyacınız olacaktır.\nAçıklama ve KaynaklarÖzellik Bu makalenin uyarlandığı kaynak: \"The scope of ecology\" Open Stax College, Biology, CC BY 3, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@9, 85. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar\"Red panda. \" World Wildlife Fund. 7 Haziran 2016 tarihinde ulaşılmıştır. http: //www. worldwildlife. org/species/red-panda. A. Glatston, F. Wei, Than Zaw ve A. Sherpa, \"Ailurus fulgens. \" The IUCN Red List of Threatened Species (2015): e. T714A45195924. http: //dx. doi. org/10, 2305/IUCN. UK. 2015-4. RLTS. T714A45195924. en. Sean Breslin. \"The Red Panda Could Become the Cutest Victim of Climate Change. \" The Weather Channel. 19 Ağustos 2015. https: //weather. com/science/environment/news/red-panda-climate-change-fears. Ek referanslar\"Ailuridae. \" Wikipedia. 1 Haziran 2016. https: //en. wikipedia. org/wiki/Ailuridae. Sean Breslin. \"The Red Panda Could Become the Cutest Victim of Climate Change. \" The Weather Channel. 19 Ağustos 2015. https: //weather. com/science/environment/news/red-panda-climate-change-fears. Glatston, A. , F. Wei, Than Zaw ve A. Sherpa. \"Ailurus fulgens. \" The IUCN Red List of Threatened Species (2015): e. T714A45195924. http: //dx. doi. org/10, 2305/IUCN. UK. 2015-4. RLTS. T714A45195924. en. Goldberg, Jason. \"Ecology. \" Goldie's Room. 7 Haziran 2016 tarihinde ulaşılmıştır. http: //www. goldiesroom. org/Note%20Packets/22%20Ecology/00%20Ecology--WHOLE. htm. \"Red panda. \" World Wildlife Fund. 7 Haziran 2016 tarihinde ulaşılmıştır. http: //www. worldwildlife. org/species/red-panda. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"An Introduction to Ecology and the Biosphere. \" Campbell Biology, 1158-1183. 10. baskı San Francisco: Pearson, 2011. \"Welcome to the Department of Global Ecology. \" Carnegie Science: Global Ecology. 7 Haziran 2016 tarihinde ulaşılmıştır. http: //globalecology. stanford. edu. Wilkin, Douglas ve Jean Brainerd. \"Ecology - Advanced. \" CK-12 Foundation. 7 Haziran 2016. http: //www. ck12. org/book/CK-12-Biology-Advanced-Concepts/section/18, 1/."
    },
    {
        "url": "https://tr.khanacademy.org/science/biology/ecology/intro-to-ecology/a/ecological-levels-from-individuals-to-ecosystems",
        "title": "Ekolojik Seviyeler: Bireylerden Ekosistemlere...",
        "contents": "Bazen bir tiyatro oyununu veya spor müsabakasını anlayabilmek için, önceden oyuncuların listesine, görev veya işlevlerini bilmeye, oyun kurallarınn tanımlarına veya açıklamalara ihtiyaç duyarsınız. Aynı şey ekosistemi oluşturan çeşitli bileşenler arasındaki ince ama önemli farklılıkları anlamak için de geçerlidir. Birey, popülasyon, tür, komünite ve ekosistem gibi terimler farklı ekolojik seviyeleri ifade eder ve birbirleriyle aynı anlamda kullanılacak terimler değildirler. İşte size ekolojinin oyuncularını anlamanız için özet bir rehber.\nSiz bir bireysiniz, evcil kediniz de bir bireydir, Kanada'da bir geyik, Hint Okyanusu'nda bir adada bir palmiye ağacı, ve bir sığırın bağırsağında yaşayan tenya da aynen sığırın kendisi gibi bir bireydir . Bir birey tek bir organizmadır ve aynı zamanda organizma tipidir (örneğin, insan, kedi, palmiye, geyik, tenya, sığır). Organizmaların tipleri tür olarak ifade edilir. Tür teriminin çok sayıda tanımı var, ama şimdilik biz bu tanımı diğerlerinden benzersiz bir organizma tipi olarak düşüneceğiz.\nBilim insanları tarafından incelenen ve tanımlanan her türe iki sözcükten oluşan (Latince) bir isim verilir. Bu, onların binomial veya bilimsel adlarıdır ve bu isim sadece o türü tanımlar (örneğin insan = Homo sapiens; evcil kedi=Felis catus; sığın geyiği=Alces alces ; hindistancevizi ağacı = Cocos nucifera; gri balina = Eschrichtius robustus; sığır tenyası = Taenia saginata; ve evcil inek= Bos primigenius). Bilimsel adlar, hangi tür canlıdan söz ettiğinizi açıkça ve kesin olarak belirtmesi nedeniyle çok önemlidir. Bilimsel adın dünyanın her yerinde sadece tek bir türe ait olması nedeniyle iletişimde çok büyük kolaylık sağlanır. Örneğin \"gopher\" dediğinizde yeraltında yaşayan bir memeliyi, bir yılan türünü veya bir kaplumbağayı kastediyor olabilirsiniz.\nGofer Gopherus polyphemus diyorsanız, yalnızca gopher kaplumbağası hakkında konuşuyorsunuz demektir.\nO zaman popülasyon nedir? Popülasyon, aynı türe ait bireylerin oluşturduğu bir gruptur. Popülasyonlar coğrafi temellidir; belli bir alanda yaşarlar. Bu alanın boyutu veya ölçeği değişken olabilir – bir şehir, eyalet, ülke, veya yarı-küredeki insan popülasyonu. Ya da, Hint Okyanusu'nda bir adadaki palmiye ağacı popülasyonu, veya Seyşeller Cumhuriyeti ile Hint Okyanusu'ndaki tüm adalardaki palmiye ağacı popülasyonundan bahsedebiliriz. Popülasyonu inceleyen veya hakkında yazan kişi, hangi ölçeği kullanacağına, çalışması için hangi ölçeğin daha uygun olacağına karar verecektir. Bu durum bilimle ilgili heyecan verici konulardan biridir – projenizin kapsamı ve ölçeğine karar vermede özgürsünüzdür, fakat hangi ölçeği kullandığınızı çok açık bir şekilde açıklamak da önemlidir.\nTürler popülasyonlardan oluşur. Peki kaç popülasyondan? Bu tamamen türün ne kadar yaygın olduğuna, ne kadar büyük veya ne kadar küçük bir coğrafi alanda bukunduğuna bağlıdır. Bazı türlerin alanları veya dağılımları çok sınırlıdır, örneğin dünya çapında bir tek ada veya bir tek dağın zirvesiyle sınırlı olabilir. Bu durumda ada veya dağın zirvesindeki tek popülasyon, türün tamamını oluşturur. Türlerin korunması penceresinden bakıldığında, bu tip türler son derece savunmasızdır - eğer o tek popülasyona birşey olursa tüm tür kaybolacak yani nesli tükenecektir. Ancak birçok tür genellikle daha yaygın alanlarda bulunmaktadır. Örneğin mus (sığın) popülasyonları Kuzey Amerika ve Kanada'nın bazı bölgelerinde bulunmaktadır. Eğer Dünya'da ne kadar sığın olduğunu öğrenmek istiyorsanız, tüm farklı konumlardaki farklı popülasyonların büyüklüklerini bilmeniz gerekir.\nKomüniteler belirli bir alanda farklı türlerin popülasyonlarından oluşur. Niçin \"belirli bir alan\" gibi tanımlanmamış bir ifade kullanıyoruz? Çünkü önceden de söylenildiği gibi, ölçek o komüniteyi çalışan veya komünite hakkında yazan kişiye bağlı olarak değişir. Bir yağmur ormanındaki tek bir ağacın en tepe kısmında yaşayan komüniteyi de kastediyor olabiliriz, ormandaki tüm ağaçlarda yaşayanları da. Komünite kavramı için en önemli şey, o belirli alanda yaşayan tüm farklı türleri ve bu türlerin birbirleri ile nasıl bir etkileşim içinde olduklarını içeriyor olmasıdır. Her bir popülasyon belirli bir türe ait tek tek bireylerden oluşur ve bireyler birbiriyle etkileşime girer (kavga etme, çiftleşme, birbirlerine bakım yapma, polen yayma gibi). Aynı zamanda diğer türlerden bireylerle de etkileşim (yemek üzere avlama, bedenini yuva olarak kullanma ve orada büyüme gibi) içinde olurlar. Komünite ekolojistleri belirli bir alandaki popülasyonları ve onların etkileşimini incelerler. Bu derste, ekolojik etkileşimlerin farklı türleri ile ilgili başka bir makale de bulunmaktadır.\nBu bizi ekosistem düzeyine getirir. Komüniteler ile ekosistemler arasındaki fark nedir? Eğer ekosistemlerden bahsediyorsanız, belirli bir alanda yalnızca tüm farklı türler ve farklı popülasyonlara bakmıyorsunuz, aynı zamanda fiziksel ortam ve canlı olmayan/abiyotik koşullara da bakıyorsunuz (not: sözcüğün önündeki \"a\" eki \"olmayan\", \"biyo\" ise yaşam, hayat anlamına gelir. Yani \"abiyotik\" demek, \"cansız\" veya yaşamayan varlıklar demektir. Örneğin, yağış ve sıcaklık örüntüleri farklı karasal bitki ve hayvanların nerelerde yaşayacağını etkiler; bazıları kuru çöl şartlarında yaşamlarını devam ettirebilirken bazıları yağmur ormanlarında görüldüğü gibi çok fazla yağmura ihtiyaç duyar. Ancak ormanların kendisi de sıcaklığı ve yağış örüntülerini etkiler. Sıcak bir yaz gününde ormandaki gölgelik alanların ormanda olmayan alanlara kıyasla ne kadar serin ve nemli olduğuna hiç dikkat ettiniz mi? Ayrıca solucanlar da toprağı karıştırırlarken yapısını ve bileşimini değiştirirler.\nBir ekosistemin büyüklüğü ne kadardır? Aslında, ekosistemi tanımlayan bilim insanı veya yazarın tanımlamak istediği kadardır. Yani bir ekosistem, balkonunuz kadar küçük, Van Gölü veya Avustralya kıtası kadar büyük olabilir. Farklı büyüklükteki ölçekler, farklı çalışmalar, raporlar veya politikalar için uygun olur. Burada bilim insanı veya yazarın yapması gereken, yalnızca büyüklüğü ve neden uygun olduğunu açıklamaktır.\nYukarıdaki şema, farklı ekolojik düzeylerin birbirleriyle nasıl ilişkili olduğunu görselleştirmenize yardımcı olacaktır. Bireyler popülasyonu oluşturur; popülasyonlar bir türü oluşturur; çoklu türler ve bunların etkileşimleri bir komüniteyi oluşturur; ve abiyotik faktörleri dahil ettiğinizde, çoklu türler ve onların etkileşimleri ekosistemleri oluşturur. Bu ekolojinin hiyerarşisidir."
    },
    {
        "url": "https://tr.khanacademy.org/science/biology/ecology/population-growth-and-regulation/a/mechanisms-of-population-regulation",
        "title": "Popülasyonun Düzenlenmesi",
        "contents": "Önemli noktalar\nPopülasyon büyüklüğü ve büyümesi, doğada birçok faktör tarafından sınırlanır. Bu faktörlerin bazıları yoğunluğa bağımlı iken bazıları yoğunluktan bağımsızdır. Yoğunluğa bağımlı sınırlayıcı faktörler, bir popülasyonun kişi (birey) başına büyüme hızının değişmesine -düşmesine- neden olur ve popülasyon yoğunluğu giderek artar. Buna örnek olarak popülasyon üyelerinin sınırlı besin maddeleri için rekabet etmesi verilebilir. Yoğunluktan bağımsız faktörler, kişi başına büyüme hızını popülasyon yoğunluğundan bağımsız olarak etkiler. Buna örnek olarak orman yangınları gibi doğal afetler verilebilir. Farklı çeşitteki sınırlayıcı faktörler karmaşık bir şekilde etkileşime girerek çeşitli büyüme kalıpları oluştururlar. Bazı popülasyonlar döngüsel dalgalanmalar yani popülasyon büyüklüğünün bir döngüde tahmin edilebilir ölçüde değişimi olarak tanımlanabilecek bir kalıba sahiptir.\nGiriş\nYeryüzündeki tüm popülasyonların büyüme konusunda sınırları vardır. \"Tavşan gibi üreyen\" betimlemesiyle tanıdığımız tavşan popülasyonları bile sonsuz ölçüde üreyemezler. İnsanlar sonsuz büyüme düşüncesini hayata geçirmek için olanca çabayla çalışıyor olsa da, çevrenin getirdiği kısıtlamalar sebebiyle biz de en sonunda popülasyon büyüklüğü sınırımıza ulaşacağız.\nPeki sınırlayıcı çevre faktörleri tam olarak nelerdir? Bir genelleme yaparak bu faktörleri popülasyon yoğunluğuna bağımlı ve yoğunluktan bağımsız faktörler olmak üzere iki ana gruba ayırabiliriz.\nBir örnekle başlayalım. Örneğin geyik gibi, sınırlı ve sabit miktarda besine erişimi olan bir organizmanın popülasyonunu ele alalım. Popülasyon küçükken, sınırlı miktardaki besinpopülasyonun her üyesine bol bol yetecektir. Fakat popülasyon yeterince büyüdüğünde sınırlı miktardaki besin artık yeterli olmayacak ve geyiklerin arasında besin için rekabet başlayacaktır; bunun bir sonucu olarak bazı geyikler açlıktan ölecek ve dolayısıyla yavrulayamayacaklardır. Bu durumda kişi başına büyüme hızı düşecek ve popülasyon büyüklüğü sabitlenecek veya azalacaktır.\nBu senaryodaki besin için rekabet, yoğunluğa bağımlı sınırlayıcı bir faktördür. Genel olarak, yoğunluğa bağımlı sınırlayıcı faktörleri, popülasyondaki kişi başına büyüme hızını, yoğunluğun ne kadar olduğuna bağlı olarak değişken oranlarda etkileyen faktörler olarak tanımlarız. Yoğunluğa bağımlı faktörlerin çoğu popülasyon büyüdükçe kişi başına büyüme hızının azalmasına neden olur. Bu, popülasyon büyümesini sınırlayan negatif geri bildirime bir örnektir.\nYoğunluğa bağımlı sınırlayıcı faktörler, büyümenin lojistik bir model göstermesine sebep olabilir. Bu durumda popülasyonun büyüklüğü taşıma kapasitesi denen ve çevre tarafından belirlenen maksimum düzeye ulaşır. Bu bazen kolay ilerleyen bir süreçtir, bazen de popülasyon taşıma kapasitesini aşar ve yoğunluğa bağımlı faktörler tarafından tekrar aşağı çekilir.\nGörsel hakları: Popülasyon büyümesine çevresel sınırlamalar: Şekil 1 by Open Stax College, Biology, CC BY 4, 0\nYoğunluğa bağımlı faktörler çevrenin fiziksel özelliklerinden etkilenmekten çok, biyotik özellik gösterirler; yani canlı organizmalarla ilgili durumlardan etkilenirler. Yoğunluğa bağımlı faktörlerin bazı yaygın örnekleri arasında:\nPopülasyon içi rekabet. Bir popülasyon yüksek bir yoğunluğa ulaştığında, aynı miktardaki kaynağı kullanmaya çalışan birey sayısı daha fazladır. Bu da bireyleri, yaşamlarını sürdürebilmek ve üremek amacıyla besin, su, yerleşim yeri, çiftleşme için eş ve ışık gibi kaynakları elde etmek üzere rekabete girmeye yöneltir. 1‍ Predasyon (yırtıcılık, avcılık). Seyrek yoğunluklu popülasyonların aksine yüksek yoğunluklu popülasyonlar avcıların ilgisini çekebilir. Bu yırtıcılar popülasyondaki bireyleri yedikleri zaman popülasyonun büyüklüğünü azaltırken kendi sayılarını arttırırlar. Bu da aşağıda göreceğimiz gibi ilginç döngüsel kalıplar oluşturabilir. Hastalık ve parazitler. Aynı yerde daha fazla bireyin yaşadığı durumlarda hastalıkların ortaya çıkma ve ölümle sonuçlanma ihtimali daha yüksektir. Parazitlerin de bu şartlar altında yayılma olasılıkları da daha fazladır. Atık birikimi. Yüksek yoğunluklu popülasyonlar zararlı atıkların birikmesine neden olurlar, bunlar da bireyleri öldürür veya üremelerini engelleyebilir. Böylece popülasyon büyümesi de azalır.\nGörsel hakları: Tunturisopuli (Lemmus Lemmus), Argus Fin, genel kullanıma açık.\nYoğunluğa bağımlı düzenlemeler, popülasyonu oluşturan bireylerin fizyolojik veya davranışsal değişiklikleri şeklinde de gerçekleştirilebilir. Örneğin lemming denilen kemirgenler yüksek popülasyon yoğunluğuna, gruplar halinde yaşayacakları, yeni ve daha az yoğunluklu yerleri aramak üzere göç etme şeklinde cevap verirler. 2, 3, 4‍ Bu süreç, lemmingler su kütlelerini geçmeye çalışırken öldükleri için popüler kültürde kitlesel bir intihar olarak yanlış bir şekilde yorumlanmıştır.\nYoğunluğa bağımlı olmayan sınırlayıcı faktörler\nİkinci grup sınırlayıcı faktörler yoğunluğa bağımlı olmayan sınırlayıcı faktörler olarak isimlendirilir. Bunlar popülasyonun ne kadar yoğun olduğundan bağımsız olarak, kişi başına büyüme hızını etkilerler.\nGörsel hakları: Elk bath, John Mc Colgan, USDA, genel kullanıma açık.\nÖrnek olarak, geyiklerin yaşadığı bir ormanda yangın çıktığını düşünelim. Yangın orda var olan şanssız bir geyiği popülasyon yoğunluğundan bağımsız olarak öldürecektir. Tek bir geyiğin ölme ihtimali etrafta kaç tane geyik olduğuna bağlı değildir. Yoğunluktan bağımsız faktörler, genellikle doğal afetler, kötü hava şartları ve çevre kirliliği şeklinde gerçekleşir.\nYoğunluğa bağımlı faktörlerin aksine, yoğunluktan bağımsız sınırlayıcı faktörler popülasyon büyüklüğünü tek başına sabit tutamazlar. Çünkü bu faktörlerin gücü popülasyon büyüklüğüne bağlı olmadığı için popülasyon çok büyüdüğünde bir \"düzeltme\" yapmazlar. Bunun yerine, popülasyon büyüklüğünde düzensiz ani değişimlere yol açabilirler. Küçük popülasyonlar rasgele gerçekleşen, yoğunluktan bağımsız vakalar tarafından ortadan kaldırılma riskiyle karşı karşıya kalabilirler. 5‍\nPopülasyon dalgalanmaları\nGerçek dünyada, birçok yoğunluğa bağımlı ve yoğunluktan bağımsız sınırlayıcı faktör, etkileşime girerek popülasyonlarda bizim gördüğümüz değişim örüntülerini oluştururlar. Örneğin, bir popülasyon yoğunluğa bağımlı faktörlerle bir süre taşıma kapasitesi sınırında tutulurken fırtına veya yangın gibi yoğunluktan bağımsız vakalar sebebiyle büyüklüğünde ani bir düşüş yaşayabilir.\nAncak, felaketler olmasa bile popülasyonlar daima taşıma kapasitelerinde sabit olarak kalmazlar. Gerçekte, popülasyonlar çok farklı örüntüler doğrultusunda yoğunluklarında dalgalanmalar gösterirler. Bazılarının büyüklüklerinde ani artışlar ve kırılımlar yaşanabilir. Örneğin, sulara bir fosfor akışı olması sebebiyle alg popülasyonunda sürdürülemez bir büyüme görülebilir. 6‍ Bazı popülasyonlarda ise bir döngü halinde gerçekleşen yükseliş ve düşüş dönemleri görülür. Bu döngülere biraz daha yakından inceleyelim.\nPopülasyon döngüleri\nBazı popülasyonlar büyüklük bakımından döngüsel dalgalanmalar yaşar. Döngüsel dalgalanmalar zaman içinde popülasyon büyüklüğünde tekrarlanan yükselme ve düşüşlerdir. Eğer döngüsel dalgalanma gösteren bir popülasyonun büyüklüğünün zamana karşı grafiğini çizersek, kabaca aşağıdaki dalgalara benzeyeceğini görürüz ancak bu dalgalar muhtemelen aşağıdakiler kadar düzenli olmayacaklardır.\nGörsel hakları: Büyüme düşüşün tekrarlayan döngüleri, CK-12 Foundation, CC BY-NC 3, 0.\nPeki bu dalgalanmaların kaynağı nedir? Dalgalanmalar birçok durumda en az iki farklı türe ait popülasyonun etkileşimi sonucu ortaya çıkar. Örneğin predasyon, parazit enfeksiyonu ve besin kaynaklarındaki değişimlerin dalgalanmalara neden olduğu gösterilmiştir. 7‍ Yoğunluğa bağımlı bu faktörler her zaman değil; yalnızca doğru şartlar altında yani popülasyonlar belli başlı şekillerde etkileşime girdiklerinde dalgalanmaya neden olurlar.\nVaka çalışması: Lemmingler\nŞimdi örnek olarak Grönland'da yaşayan lemming popülasyonunu ele alalım. 7, 8, 9‍ Bu popülasyon, yıllar boyunca döngüsel dalgalanmalar göstermiştir (Dalgalanmanın boyutu ya da tam bir döngünün uzunluğu 4 yıl olacak şekilde). Çevrebilimciler bu döngülerin lemmingler ile 4 yırtıcının (baykuş, tilki, korsan martı ve kakım) arasındaki etkileşim ile açıklanabileceğini ortaya koymuşlardır. Baykuş, tilki ve korsan martı fırsatçı yırtıcılardır; yani çok çeşitli besin kaynaklarından beslenirler ve lemmingleri ancak sayıca çok fazla olduklarında yerler. 7, 8‍ Bir gelincik türü olan kakımlar ise neredeyse her zaman lemminglerle beslenirler.\nKakım aynı zamanda kısa kuyruklu gelincik olarak da tanınır. Short tailed weasel Steve Hillebrand, ABD Balık ve Vahşi Hayat Enstitüsü, genel kullanıma açık\nBu durumda döngünün meydana gelmesinin sebebi nedir? Gelin lemmingleri kendi döngülerinin düşük bir noktasındayken izlemeye başlayalım. Lemmminglerin popülasyon yoğunluğu düşük olduğu için baykuş, martılar ve tilkiler onları çok fazla dikkate almazlar; bunun bir sonucu olarak, lemming popülasyonu hızla büyür. Bu esnada kakım popülasyonu da büyür, ancak biraz geriden gelir. Bunun sebebi, sabit bir oranda üreyen lemminglerin aksine kakımların yılda ancak bir kere üremeleridir. Bu durumda kakımlar, besin kaynağı olarak yedikleri lemminglerin ancak bol sayıda bulunduğu belli bir dönemden sonra çok sayıda yavruya sahip olurlar. 9‍\nLemming yoğunluğu arttıkça baykuş, tilki ve korsan martıların lemminglere ilgisi artar ve daha çok lemming avlamaya başlarlar. Bu da lemminglerin büyümesine \"yoğunluğa bağımlı sınırlayıcı\" bir faktör olarak etki eder ve lemminglerin sayıca kakımların önüne geçmesini engeller7, 8‍ . Kakım popülasyonu bu sebeple öne geçer ve lemminglerin birçoğunu öldürecek kadar büyür. Bunun sonucunda üreyecek çok az lemming kalır ve lemming popülasyonu düşüşe geçer. Bu düşüşü, bir yıl arayla gerçekleşecek olan kakım düşüşü takip eder; bunun sebebi de kakımların besin stoğunun kalmamış olmasıdır. Döngü bu noktadan sonra yeniden başlar.\nBu etkileşimin genel örüntüsü aşağıda grafikte gösterilmiştir. Grafikte av popülasyonun büyüklüğü (lemming gibi) önce düşer ve bu düşüşü avcı popülasyonu büyüklüğündeki (kakım gibi) düşüş takip eder.\nBu örüntüyü yönlendiren, av ve avcı etkileşimi dışında faktörler de var mıdır? Bu mümkündür, ancak çevrebilimciler dalgalı örüntüleri yalnızca sahadaki avlanma ve üreme verilerini kullanarak bir bilgisayar modelinde yeniden üretebilmişlerdir. Bu da avlanmanın bu sürecin temel itici gücü olduğu savını desteklemektedir. 9‍\nÜzücü bir gerçek: bazı lemming popülasyonları artık dalgalanma göstermiyor. Popülasyonları —her döngülerinde olduğu gibi— 1998 yılında tepe noktasına ulaştı ancak ardından gelen bir dibe düşüş sürecinden sonra kendilerini toparlayamadılar. 10‍ Çevrebilimciler bunun Kuzey Buz Denizi'nde normal olmayan ılık kışlar ve kar yağışındaki değişikliklerle ilgili olabileceğini, çünkü bunların yavru lemminglerin saklanabilecekleri, korunabilecekleri kar örtüsünü azalttığını düşünüyorlar. Bunun bir sonucu olarak, lemminglerin azaldığı bu bölgelerde lemmingle avlanan türler de azalabilir. 10, 11‍\nVaka çalışması: Vaşak ve yaban tavşanı\nBu tip av-avcı ilişkisinin meşhur bir örneği de Kanada vaşağı—avcı— ve yaban tavşanıdır —av—. Bu iki türün popülasyonları da belirli bir döngü izler; yaban tavşanı sayısındaki düşüş vaşak sayısında düşüşe sebep olur. Bilim insanları başlangıçta, vaşakların avlanmasının yaban tavşanı popülasyonunun küçülmesi üzerindeki en önemli etken olduğunu düşündüler. Ancak bugün, yaban tavşanlarının besinlerinin olup olmaması gibi diğer faktörlerin de bu düşüşte etkili olduğunu biliyoruz. 7, 11‍ Öyle veya böyle, bu da yoğunluğa bağımlı faktörlerin popülasyonların döngülerinde değişim oluşturmalarına bir başka örnektir.\nGörsel hakları: üst, Community ecology: Figure 2, Open Stax College, Biology, CC BY 4, 0; alt, Populations of snowshoe hare and their Canada lynx predator show repeating cycles, CK-12 Foundation, CC BY-NC 3, 0\nAçıklama ve KaynaklarÖzellik Bu makalenin uyarlandığı kaynaklar: \"Population regulation\" Robert Bear ve David Rintoul, Open Stax CNX, CC BY 4, 0\"Limits to population growth\" Douglas Wilkin ve Barbara Akre, CK-12 Foundation, CC BY-NC 3, 0 Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar G. T. Miller ve S. E. Spoolman, \"Under some circumstances, population density affects population size, \" Essentials of ecology, 5. baskı (Belmont, CA: Cengage Learning, 2009), 113. \"Lemming. \" Wikipedia. 14 Mayıs 201. Alıntı yapılan tarih ve kaynak: 11 Haziran 2016, https: //en. wikipedia. org/wiki/Lemming. R. Woodford, \"Lemming suicide myth: Disney film faked bogus behavior, \" Alaska fish & wildlife news, 2003, http: //www. adfg. alaska. gov/index. cfm? adfg=wildlifenews. view_article&articles_id=56. K. S. Kruszelnicki, \"Lemmings suicide myth, \" ABC science, 27 Nisan 2004, http: //www. abc. net. au/science/articles/2004/04/27/1081903. htm. J. W. Kimball, \"Density-independent checks on population growth, \" Kimball's biology pages, 17 Ağustos 2015, http: //users. rcn. com/jkimball. ma. ultranet/Biology Pages/P/Populations2. html#Density-Independent_Checks_on_Population_Growth. G. T. Miller ve S. E. Spoolman, \"Several different types of population change occur in nature, \" Essentials of ecology, 5. baskı (Belmont, CA: Cengage Learning, 2009), 113. J. W. Kimball, \"Population cycles\" Kimball's biology pages, 17 Ağustos 2015, http: //users. rcn. com/jkimball. ma. ultranet/Biology Pages/P/Populations2. html#Population_Cycles. American Association for the Advancement of Science, \"It's feast or famine: Predators may drive lemming cycles, science researchers say, \" Science Daily, 5 Kasım 2003, http: //www. sciencedaily. com/releases/2003/11/031104063521. htm. O. Gilg, I. Hanski ve B. Sittleer, \"Cyclic dy Cyclic dynamics in a simple vertebrate predator-prey communitynamics in a simple vertebrate predator-prey community, \" Science, 302 (2003), 866-868, http: //dx. doi. org/10, 1126/science. 1087509. V. Morell, \"Greenland lemmings' collaspe pushes predators to brink, \" Science: Latest news, 11 Eylül 2012, http: //www. sciencemag. org/news/2012/09/greenland-lemmings-collapse-pushes-predators-brink. N. M. Schmidt, R. A. Ims, T. T. Høye, O. Gilg, L. H. Hansen, J. Hansen, M. Lund, E. Fuglei, M. C. Forchhammer ve B. Sittler, \"Response of an arctic predator guild to collapsing lemming cycles, \" Proceedings of the Royal Society B, 279(2012), 4417-4422, http: //dx. doi. org/10, 1098/rspb. 2012, 1490. P. H. Raven, G. B. Johnson, K. A. Mason, J. B. Losos ve S. R. Singer, Population cycles may reflect complex interactions. Biology, 10. baskı, AP ed. , (New York, NY: Mc Graw-Hill, 2014), 1176-1177. Ek referanslar American Association for the Advancement of Science. \"It's Feast or Famine: Predators May Drive Lemming Cycles, Science Researchers Say. \" Science Daily. 5 Kasım 2003. https: //www. sciencedaily. com/releases/2003/11/031104063521. htm. \"Density-dependent and density-independent population regulation. \" Boundless biology. May 26, 2016. Alıntı yapılan kaynak https: //www. boundless. com/biology/textbooks/boundless-biology-textbook/population-and-community-ecology-45/environmental-limits-to-population-growth-251/density-dependent-and-density-independent-population-regulation-931-12187/. Brewer, R. \"Population density and population regulation. \" Principles of ecology, 65-77. Philadelphia, PA: W. B. Saunders Company, 1979. Edwards, W. J. ve C. T Edwards. \"Population Limiting Factors. \" Nature Education Knowledge 3, no 10 (2011): 1. http: //www. nature. com/scitable/knowledge/library/population-limiting-factors-17059572. Gilg, O, I. Hanski, B. Sittleer. \"Cyclic dynamics in a simple vertebrate predator-prey community. \" Science, 302(2003), 866-868. http: //dx. doi. org/10, 1126/science. 1087509. Kimball, J. W. \"Checks on population growth. \" Kimball's biology pages. 17 Ağustos 2015. http: //users. rcn. com/jkimball. ma. ultranet/Biology Pages/P/Populations2. html. Korpimäki E. , K. Norrdahl, T. Klemola, T. Pettersen ve N. C. Stenseth. \"Dynamic effects of predators on cyclic voles: Field experimentation and model extrapolation. \" Proc. Biol. Sci. , 269, no 1495 (2002), 991-997. http: //dx. doi. org/10, 1098/rspb. 2002, 1972. Kruszelnicki, K. S. \"Lemmings suicide myth. \" ABC science. 27 Nisan 2004. http: //www. abc. net. au/science/articles/2004/04/27/1081903. htm. \"Lemming. \" Wikipedia. 14 Mayıs 2016. Erişim tarihi 1 Haziran 2016. https: //en. wikipedia. org/wiki/Lemming. Miller, G. T. ve S. E. Spoolman. \"Several different types of population change occur in nature. \" Essentials of ecology, 113-114. 5. baskı Belmont, CA: Cengage Learning, 2009. Miller, G. T. ve S. E. Spoolman. \"Under some circumstances population density affects population size. \" Essentials of ecology, 113. 5. baskı Belmont, CA: Cengage Learning, 2009. Morell, V. \"Greenland lemmings' collapse pushes predators to brink. \" Science: Latest news. 11 Eylül 2012. http: //www. sciencemag. org/news/2012/09/greenland-lemmings-collapse-pushes-predators-brink. Purves, W. K. , D. Sadava, G. H. Orians ve H. C. Heller. \"Population densities influence death and birth rates. \" Life: The science of biology, 1044. 7. baskı Sunderland, MA: Sinauer Associates, Inc, 2003. Raven, P. H. , G. B. Johnson, K. A. Mason, J. B. Losos ve S. R. Singer. \"Factors that regulate populations. \" Biology, 1175-1177. 10. baskı, AP ed. New York, NY: Mc Graw-Hill, 2014. Ricklefs, R. E. \"Population fluctuations and cycles. \" Ecology, 349-366. 3. baskı New York, NY: W. H. Freeman, 1990. Ricklefs, R. E. \"Population regulation. \" Ecology, 324-348. 3. baskı New York, NY: W. H. Freeman, 1990. Schmidt, N. M. , R. A. Ims, T. T. Høye, O. Gilg, L. H. Hansen, J. Hansen, M. Lund, E. Fuglei, M. C. Forchhammer ve B. Sittler. \"Response of an arctic predator guild to collapsing lemming cycles. \" Proceedings of the Royal Society B, 279, no 1746 (2012), 4417-4422. http: //dx. doi. org/10, 1098/rspb. 2012, 1490. Snider, S. B. ve J. N. Brimlow. \"An introduction to population growth. \" Nature Education Knowledge, 4, no 4 (2013), 3. http: //www. nature. com/scitable/knowledge/library/an-introduction-to-population-growth-84225544. Solomon, E. P. , L. R. Berg ve D. W. Martin. \"Density-dependent factors may explain what makes certain populations fluctuate cyclically over time. \" Biology, 1009-1010. Belmont, CA: Brooks/Cole-Thomson Learning, 2005. Solomon, E. P. , L. R. Berg ve D. W. Martin. \"Density-independent factors are generally erratic. \" In Biology, 1010-1011. Belmont, CA: Brooks/Cole-Thomson Learning, 2005. Woodford, R. \"Lemming suicide myth: Disney film faked bogus behavior. \" Alaska fish & wildlife news. 2003. http: //www. adfg. alaska. gov/index. cfm? adfg=wildlifenews. view_article&articles_id=56."
    },
    {
        "url": "https://tr.khanacademy.org/science/biology/ecology/community-ecosystem-ecology/a/ecological-interactions",
        "title": "Ekolojik Etkileşimler",
        "contents": "\"Hiç kimse bir ada değildir\" diye bir söz vardır. Yani kimse tek başına yaşayamaz, herkes daha büyük bir bütünün parçasıdır. İşte bu söz ekosistemdeki organizmalar için de geçerli. Hiç bir organizma tek başına var olamaz, organizmaların hepsi ekosistemde birbirlerine bağımlı olarak birlikte yaşarlar. Aslında birbirleri ile çok farklı türlerde etkileşime girerler ve bu etkileşim hayatta kalabilmek için hayati öneme sahiptir.\nPeki bir ekosistemde bu tür etkileşimler neye benzer? Bir etkileşim kategorisi, organizmaların kendi gıda ve enerjilerini elde etmenin farklı yollarını tanımlar. Bazı organizmalar kendi gıdalarını üretir, bazıları ise gıdalarını diğer organizmaları yiyerek almak zorundadırlar. Gıdalarını diğer organizmaları yiyerek, onları tüketerek almak zorunda olan organizmalara tüketici, veya hetererotrof denir. Fen bilimlerinde birçok süslü püslü kelime olsa da, neyse ki bunların büyük bir kısmı Latince veya Yunanca köklerden türetilmiştir. Örneğin, heterotrof sözcüğünü şöyle hatırlayabiliriz: Yunanca'da “hetero” sözcüğü “diğer”, “trof” sözcüğü \"gıda\" anlamına gelir; heterotrof da gıdaları için diğer organizmaları yiyen canlı demektir. Bu canlılar gıda içindeki enerji ve malzemeleri büyüme, çoğalma ve yasamsal etkinlikleri yerine getirmek için kullanırlar. Tüm hayvanlar, tüm mantarlar ve bazı bakteri türleri heterotrof ve tüketicidirler.\nBazı tüketiciler avcıdır; yani av olan diğer hayvanları avlarlar, yakalarlar, öldürürler ve yerler. Av olan hayvanlar kendilerini yem olmaktan koruyabilmek için çeşitli adaptasyonlar ve stratejiler kullanarak saklanmaya, kaçmaya veya savunmaya çabalarlar. Bu strateji veya adaptasyonlara bir bakalım: Ahtapot veya yavru geyiğin kamuflaj olması, tavşan veya antilopun yüksek hızı, arının iğnesi veya denizkestanesinin dikenleri olabilir. Eğer av başarısız olursa avcının yemeği ve enerji kaynağı olur. Ancak başarılı olursa avcıdan kurtulmayı başarabilir, böylece avcı başka yerde avlanmak için enerji harcamak zorunda kalır. Gıda zincirinin neresine baktığınıza bağlı olarak avcıların da av olabileceklerini görebilirsiniz. Örneğin, alabalık sinekleri yerken avcıdır ancak bir ayı tarafından yakalandığında av olur. Yani her şey o sırada görülen etkileşimin ayrıntılarına bağlıdır. Ekolojistler tüketicilerin yedikleri gıdanın türüne bağlı olarak belli başlı isimler kullanırlar: Etçiller et yer, otçullar ot yer. Hepçiller ise hem ot hem et yerler. Bilimin çeşitli dallarında bu sözcükler Latinceden geldiği şekliyle de kullanılabilir. Örneğin \"etçil\" karnivor; \"otçul\" herbivor olur. Buradaki \"vor\" kökü \"yemek, tüketmek\" anlamına gelirken, baştaki kök yenilen şeyin ne olduğunu belirtir (yani et veya ot). Bunlar çok fazla terminoloji gibi görünebilir, ancak belli bir organizma türü için yalnızca belirli bir sözcüğün kullanılmasını sağladıkları için önemlidir.\nBütün organizmalar enerji ve gıda için diğerlerini yemek zorunda değildir. Bazı organizmaların güneş ışığı ve basit kimyasalları kullanarak enerji bakımından zengin gıda moleküllerini üretme konusunda muhteşem yetenekleri vardır. Güneş ışığı veya kimyasal enerji kullanarak basit molekülleri karmaşık ve enerji bakımından zengin glikoz gibi moleküllere çeviren organizmalara üreticiler veya ototroflar denir. Hemen burada küçük bir Yunanca dersi daha: “oto” sözcüğü “kendi”, “trof” sözcüğü ise “gıda” anlamına gelir. Böylece ototroflar kendi kendilerini besleme özelliğine sahiptir. Bitkiler, algler ve fitoplanktonlar gibi mikroskobik organizmalar ve bazı bakteriler güneş ışığı, su ve karbondioksit kullanarak enerji bakımından zengin moleküller (diğer bir ifade ile kendi gıdalarını) yaparlar. Bu üretim sürecinin adı fotosentezdir (“foto”, “ışık; “sentez” ise \"yapmak” anlamına gelir –fotosentezciler gıda yapmak için güneş ışığını kullanırlar). Bazı üreticiler kemosentezcidirler (gıda yapmak için kimyasalları kullanırlar); enerji bakımından zengin moleküller yapmak için fotosentezciler gibi ışığı kullanmak yerine kimyasal maddeleri kullanırlar. Kemosentezciler güneş ışığı olmayan yerlerde, örneğin okyanus derinliklerindeki yanardağ ağızlarında yaşarlar.\nSiz veya bir zürafa güneşte ne kadar dikilirseniz dikilin, güneş ışığını emerek hiç bir zaman gıda yapamazsınız; yani hiç bir zaman fotosentez yapamazsınız. Sadece güneşte yanarsınız, susuzluk çekersiniz, ve eğer açsanız mutlaka başka bir organizmayı yemeniz gerekir. Üreticiler kendi ürettikleri gıdayı ve bunun içindeki kimyasal enerjiyi yapı taşı molekülleri konusundaki ihtiyaçlarını karşılamak ve enerji için kullanırlar. Böylece büyüme, hareket etme ve çoğalma gibi işlerini yapabilirler. Eğer bir tüketici bir üreticiyi yerse, tüketici üreticinin vücudu içinde olan yapı taşı moleküllerini ve kimyasal enerjiyi alır. Yaşamın tüm diğer unsurları, üreticilerin yaptığı enerji bakımından zengin moleküllere bağlıdır- ister üreticiyi doğrudan yesin, ister üreticiyi yemiş olan bir tüketiciyi yesin. Ekolojistler bu nedenle, belli bir tüketicinin gıda zincirinin neresinde olduğunu tanımlamak için terimler geliştirmişlerdir. Birincil tüketici, üreticileri yer (örneğin yaprakları yiyen bir tırtıl); ikincil tüketici birincil tüketicileri yer (örneğin tırtıl yiyen serçe). Ve bu daha da ileriye gidebilir: Üçüncül tüketici ikincil tüketicileri yer (örneğin serçeyi yiyen bir şahin). Tek bir hayvan, ne yediğine bağlı olarak farklı tüketici türü olarak davranabilir. Örneğin bir ayı böğürtlen yediği zaman birincil tüketici olurken, balık yediği zaman balığın ne yediğine bağlı olarak ikincil veya üçüncül tüketici olur.\nTüm canlılar yaşam zincirinin bir yerinde rol alır ve yaşayan her şey bir noktada ölür. Bu noktada leşle beslenenler , artıkçılar (ölü varlıkların parçalarını yiyen detritivorlar), ve ayrıştırıcılar devreye girer. Bir ekosistemi incelerken bu canlıların yaptığı iş bazen fark edilmese de, hayati öneme sahiptir. Bu canlılar leşleri, vücut parçalarını ve atık ürünleri parçalayarak, bunların içindeki besin ve minerallerin ekosisteme geri dönmesini sağlarlar. Bu etkileşim biz insanların ve tüm gezegenin sağlığı için önemlidir; onlar olmadan biz kelimenin tam anlamıyla ölü şeyler içine gömülür kalırız. Yengeçler, böcekler, mantarlar, bakteriler bu önemli temizlik uzmanlarına birkaç örnektir.\n\"\"Organizmalar arasındaki başka bir etkileşim kategorisi de, farklı organizma türleri arasında genellikle uzun süreli ve yakın bir ilişkidir. Bu etkileşimler simbiyoz olarak adlandırılır. Simbiyozun etkisi etkileşime giren bireyler için pozitif, negatif veya nötr olabilir. Organizmalar genellikle birbirlerine kaynak veya hizmet sağlarlar; bu etkileşimler karşılıklı olarak yarar sağlar. Bu “kazan-kazan” durumuna sahip simbiyotik etkileşimler mutualizm (+ +) olarak bilinir. Örneğin bir ağaç içinde yaşayan karıncalar, ağacı onu yiyecek olan organizmalardan korurlar ve aynı zamanda ağaç karıncalara güvenli bir yuva sağlar. Simbiyotik ilişkiler her zaman katılımcıların her ikisine pozitif katkı sağlamaz. Bazen kesin kaybedenler vardır. Örneğin parazitizm (+ -)'de, parazit yarar sağlarken ev sahibi zarar görür- kenenin köpeğin kanını emmesi gibi. Avlanma (+ -) da kaybeden -kazanan ilişkisine bir örnektir, ancak simbiyoz değildir. Avlanmada avcı yarar sağlarken av ölümcül olarak zarar görür, ancak bu çok kısa süreli bir etkileşimdir. Parazitizmde parazit konak canlıyı genellikle öldürmez, konak yaşadığı sürece ondan beslenir.\nDiğer bir simbiyotik etkileşime kommensalizm (+ 0) denilmektedir, Bu etkileşimde organizmalardan biri yarar görürken diğeri ne yarar ne zarar görür. Yani bu etkileşim, organizmalardan biri için nötr etkiye sahiptir. Örneğin, bir balinaya yapışan kaya midyesi bu şekilde binlerce kilometre seyahat eder ve hareket eden sudan gıda toplar. Balina bu küçük midyeden hemen hemen hiç etkilenmez. Ancak, aslında bu küçük midyeler balinaya ilave bir sürüklenencek yük olmakta ve balina çok az bir miktarda fazladan enerji harcamaktadır. Böyle bir durumda bu balina üzerinde negatif bir etki olabilir. Bir etkileşimin daha önceden bir katılımcı için nötr kabul edildiği yani etkileşim türünün kommensalizm olduğu düşünülen etkileşimlerde, daha fazla araştırma yaparak aslında çok hafif bir pozitif veya negatif etkilenme olduğu görülebilir. Bu durumda artık bu etkileşim kommensalizm olarak sınıflandırılmaz; mutualizm ve ya parazitizm olur. Bir ağaç dalı üzerindeki kuş yuvası kommensalizm midir; yoksa ağacın dalında bir kuş yuvası olması ağaç için bir miktar avantaj veya dezavantaj mıdır? Her iki duruma da makul açıklamalar getirebilmek mümkün; bu sebeple bu tür sorulara cevap vermek için ayrıntılı araştırmalar yapılması gerekiyor.\nRekabet etkileşimlerin ilginç bir örneğidir. İki organizma sınırlı bir gıda kaynağı, yuva, eş veya güneş ışığı için birbirleri ile rekabet ettiğinde veya savaştığında genellikle bir kazanan ve bir kaybeden (+ -) vardır, Eğer rekabetçiler kelimenin tam anlamıyla ölüm kalım savaşına girerlerse ve birbirlerini öldürürlerse, etkileşim her ikisi için de olumsuz olur(- -). Aynı zamanda rekabet, hem türler arasında hem tür içi gerçekleşebileceği için de ilginçtir. Tür içi etkileşim, belirli bir türün içinde gerçekleşir; örneğin iki erkek filin dişi filler için rekabet etmesi veya iki sarmaşığın mekan ve güneş ışığı için rekabeti gibi. Türler arası etkileşim ise farklı türler arasında olur; örneğin bir mercan resifinde iki farklı mercan türünün daha fazla gelişmek için birbirleri ile yer ve güneş ışığı konusunda rekabet etmeleri gibi. Eğer yarışma uzun süreçli ve iki farklı tür arasında olursa bu da simbiyozun farklı bir örneği olacaktır.\nÖzet olarak, bir ekosistemde organizmalar arasında gerçekleşen birçok etkileşim türü vardır ve belli bir organizmanın çok sayıda kimliği olabilir ve farklı zamanlarda farklı roller üstlenebilir. Örneğin, biz insanlar tüketiciyiz ve balık, geyik gibi başka hayvanları avlayıp veya marketten alıp yediğimizde avcıyızdır. Aynı zamanda tıpkı evcil hayvanlarla olduğu gibi mutualistik ilişkilerimiz de var. İnsanlar arasında da kaynaklar hatta eş için rekabet gerçekleşebilir. İnsanlar da dahil olmak üzere organizmalar arasındaki etkileşimler yaşamın doğasında vardır ve ekosistemlerin sağlığı ve iyi işlemesi için gereklidir."
    },
    {
        "url": "https://tr.khanacademy.org/science/biology/ecology/community-structure-and-diversity/a/invasive-species",
        "title": "İstilacı Türler",
        "contents": "Önemli noktalar\nİstilacı türler o alanın doğal türleri arasına sonradan girer ve yeni girdikleri alanlarda zararlı olabilirler veya zararlıdırlar. 1‍ İstilacı türler kaynak kullanımı veya habitat (doğal ortam) için yerli türlerle rekabet edip onlara üstün gelebilirler, böylece komünitenin yapısını değiştirirler ve komüniteyi yok oluşa doğru götürebilirler. Örneğin çim sazanı olarak bilinen bir balık türü, bir habitattaki balıklar ve balıkçılık için tehlike oluşturabilir.\nGiriş\nAşağıdaki fotoğrafa bir göz atın. Hava güzel ve etraf sakin, siz de arabanızı sürüyorsunuz. Ancak o da ne? Ağaçlar sankibir şeyle kaplanmışlar . Fotoğrafa daha yakından bakarsanız neredeyse tüm bölgenin kalın, yeşil bir örtü ile kaplandığını göreceksiniz. Bu örtü aslında kudzu denilen istilacı bir bitki türüdür.\nGörsel hakları: Kudzu Katie Ashdown, CC BY 2, 0\nKudzu, bol kaynakların ve az avcının olduğu yeni bir ekosisteme yeni bir tür girdiği zaman neler olacağına ait uç bir örnektir. Kudzu Amerika Birleşik Devletleri'ne 1800'lü yılların sonlarında süs bitkisi olarak girmiş, 1900'lerin başlarında ABD'nin güneyinde erozyona karşı çok yoğun olarak dikilmiştir. Bu bitkiyi dikenler, bitkinin kısa zamanda tüm alanı kaplayacağını bilmiyorlardı. Bitki günde neredeyse 30 santimetre kadar uzuyor, sarmaşık gövdesiyle yeri, ağaçları, çalıları, hatta evleri ve eski arabaları çepeçevre sarıyordu. 2‍\nKudzu gibi istilaci türler capcanlı —ve korkutucu! — olurlar, insanların sebep oldukları da dahil ekolojik değişikliklerin komüniteyi ve ekosistemleri nasıl değiştirdiklerine örnektirler. Bu yazıda detaylı olarak istilacı türlerin ne olduğuna ve ekosistemleri nasıl bozduklarına bakacağız (genellikle doğal türlerin sayısını azaltarak ve komünitenin tüm yapısını değiştirerek).\nİstilacı tür nedir?\nİstilacı tür, bir alanın doğal türleri dışında olan yani dışarıdan gelen, ve geldiği yeni alanda zararlı olabilecek —veya zaten zararlı olmuş— türdür. 1‍ Aşağıda istilacı türlerin birkaç örneği görülmektedir. İster bir orman yürüyüşünde, ister bir tekne gezintisinde olsun, hatta şehirde caddede yürürken bile istilacı türlerle karşılaşma şansınız vardır.\nBu istilacı türler hakkında daha fazla okuyun Hevhulma, Lythrum salicaria, ve zebra midyesi, Dreissena polymorpha, gibi istilacı türler bazı su ekosistemlerini tehtit etmektedirler. Bazı ormanlar akdiken Rhamnus cathartica, sarımsak otu Alliaria petiolata ve Agrilus planipennis tarafından tehdit edilmektedir. Sığırcık yani Sturnus vulgaris, bazı doğal türlerle yuva yerleri için rekabete girebilmektedir.\nGörselin uyarlandığı kaynak: Komünite Ekolojisi: Şekil 16, Open Stax College, Biology, CC BY 4, 0. Orijinal çalışmadan uyarlanmıştır (soldan sağa, sol üstten başlayarak): Liz West; M. Mc Cormick, NOAA; E. Dronkert; Dan Davison; USDA; Don De Bold\nVaka çalışması: Çim sazanı\nSu dünyasının \"kudzu\"suna, yani çim sazanına bir bakalım. Bu balıklar belirli göllere bırakıldıktan sonra yüksek çoğalma hızları ve müthiş iştahları sayesinde sayıca artma özelliğine sahiptir. Öyle ki bazı nehir kollarında biyokütlenin %95'ini oluşturacak bir miktara ulaşmışlardır. Yalnızca bu da değil, örneğin bu balıklar ABD ve Kanada arasında uluslararası su yolları ile ilgili hukuki bir davanın nedeni olmuşlardır! İşte çim sazanı denilen bu balık türü, istilacı bir türün yeni bir alanda tutunması sonucu neler olabileceğinin bir uç örneğidir.\nÇim sazanının istilacı tür olarak etkilediği bir ekosistem örneğine bakalım. Tek bir tür değil de bir grup akraba türünden oluşan çim sazanı, ABD'ye 1970'lerde girmiştir. 2‍ Çim sazanını daha çok balıkçılar ve kanalizasyon arıtma tesisleri ithal etmişlerdir. Arıtma tesisleri, sazanın filtre beslenme kabiliyetini kullanarak su birikintilerini aşırı planktondan temizlemek istemişlerdir. Ancak bazı balıklar kaçmıştır. 1980'lere gelindiğinde bu balıklar Mississippi Nehri havzasını ve İllinois Nehri'ni kendi kolonileri haline getirmişlerdir.\nÇok yemeleri ve hızlı üreme kabiliyetleri sayesinde çim sazanları, aynı alanı ve gıda kaynaklarını paylaştıkları doğal türlerle girdikleri rekabetlerde genelde üstün gelmektedir. Siyah sazan midyeleri ve yılanları yiyerek bunlara ihtiyaç duyan yerel balık türlerini sıkıntıya sokar ve kabuklu canlılara zarar verir. Diğer bir çim sazanı türü olan gümüş sazan ise, yerel balık türlerinin larva ve çocukluk dönemi için temel bir gıda olan planktonları yer. 2‍\nÇim sazanı yenen bir balık olmasına karşılık kılçıklıdır ve genelde gıda olarak tüketilmez. Ayrıca balık tutmaya giderseniz dikkatli olmanız gerekir, her an bir çim sazanı karşınıza çıkıp size tokat atabilir! Yaklaşan motorun sesinden korkan balık genellikle kendini havaya fırlatır ve doğrudan kayığın içine düşebilir veya sizlere zarar verebilir (aşağıda atlayan bir çim sazanı görüyorsunuz).\nGörsel hakları: Çim sazanı Steve Hillebrand, USFWS, CC BY 2, 0\nYukarıda bahsedilen örnek bölgeye geri dönelim. ABD'deki Büyük Göller bölgesi, bölgenin ödüllü somon balığı ve alabalık balıkçıları çim sazanı tarafından tehdit edilmektedir. Bu istilacı balıklar, Büyük Göller bölgesini Mississippi Nehri'ne bağlayan büyük su yolu da dahil olmak üzere Michigan Gölü'ne akan kanal ve nehirlere yerleşmiş durumdadır.\nSazanları bu kanallardan uzak tutmak için göç etmelerini engelleyecek elektrikli bariyerler kullanılmaktadır. Ancak tehdit ciddiliğini koruduğu için birçok eyalet ve Kanada, Şikago Kanalı'nı Michigan Gölü'nden kalıcı olarak ayırmak için dava açmışlardır. Şu anda çim sazanının yalnızca bir rahatsızlık unsuru olarak mı kalacağını —zebra midyesi gibi istilacı türlerde olduğu gibi— yoksa dünyanın en büyük tatlı su balıkçılığını eninde sonunda yok mu edeceğini henüz bilmiyoruz.\nÇim sazanı örneği bize popülasyon ve komünite ekolojisi, balıkçılık yönetimi ve politikanın kesişme noktalarını göstermekle kalmayıp, ekolojinin insanların gıda kaynakları ve ülke ekonomisi için gerçekten son derece önemli olduğunu da göstermektedir. Ayrıca ekolojinin nehirde zevkli bir gün geçirmek isteyen vatandaş için nasıl önemli olduğunu da göstermektedir. . . uçan bir sazan tarafından kim tokat yiyecek! : )\nAçıklama ve KaynaklarÖzellik Bu makale, orijinalin uyarlaması olan \"Community ecology\" Robert Bear ve David Rintoul, CC BY 4, 0 makalesinin değiştirilerek yayımlanmış halidir. Orijinal makaleyi ücretsiz olarak bu adresten indirebilirsiniz: http: //cnx. org/contents/db89c8f8-a27c-4685-ad2a-19d11a2a7e2e@24, 18. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar\"What Is An Invasive Species? \" National Invasive Species Information Center, son güncelleme: 24 Mayıs 2016, https: //www. invasivespeciesinfo. gov/whatis. shtml. \"Journey with Nature: Kudzu, \" The Nature Conservancy, alıntı yapılan tarih: 17 Temmuz 2016, http: //www. nature. org/ourinitiatives/regions/northamerica/unitedstates/indiana/journeywithnature/kudzu-invasive-species. xml. \"Asian Carp, \" New York Invasive Species Information, Alıntı yapılan tarih ve kaynak: 6 Haziran 2016, http: //nyis. info/? action=invasive_detail&id=29. Referanslar\"Asian Carp. \" New York Invasive Species Information. Alıntı yapılan tarih ve kaynak: 6 Haziran 2016, http: //nyis. info/? action=invasive_detail&id=29. \"Invasive Species. \" National Wildlife Federation. Alıntı yapılan tarih ve kaynak: 6 Haziran 2016, https: //www. nwf. org/Wildlife/Threats-to-Wildlife/Invasive-Species. aspx. \"Journey with Nature: Kudzu. \" The Nature Conservancy. Alıntı yapılan tarih: 17 Temmuz 2016. http: //www. nature. org/ourinitiatives/regions/northamerica/unitedstates/indiana/journeywithnature/kudzu-invasive-species. xml. \"What Is An Invasive Species? \" National Invasive Species Information Center. Son güncelleme: 24 Mayıs 2016. https: //www. invasivespeciesinfo. gov/whatis. shtml."
    },
    {
        "url": "https://tr.khanacademy.org/science/biology/ecology/community-structure-and-diversity/a/ecological-succession",
        "title": "Ekolojik Süksesyon",
        "contents": "Önemli noktalar\nSüksesyon (sıralı değişim), ekolojik bir topluluğun bileşiminde zaman içinde meydana gelen sıralı değişimdir. Birincil süksesyonda, yeni açığa çıkmış veya yeni oluşmuş kayaç ilk kez canlılar tarafından kolonize edilir (canlılar buraya yerleşir). İkincil süksesyonda, daha önce canlılar tarafından işgal edilmiş bir alan rahatsız edilir ve rahatsızlığın ardından yeniden kolonize edilir.\nGiriş\nHiç orman gibi karmaşık, çeşitli bitki ve hayvan topluluklarının bulunduğu bir manzaraya baktınız ve bunun nasıl oluştuğunu merak ettiniz mi? Bir zamanlar bu arazi, boş bir kaya parçasıyken, bugün birlikte yaşayan ve birbirleriyle etkileşim halinde olan farklı türlerin popülasyonlarından oluşan zengin bir ekolojik topluluğu destekliyor. Muhtemelen bu tek bir günde olmadı, değil mi?\nEkolojistler, toplulukların nasıl oluştuğunu ve zaman içinde nasıl değiştiğini anlamaya büyük ilgi duyarlar. Hatta ormanlar gibi karmaşık toplulukların boş araziden veya çıplak kayadan nasıl ortaya çıktığını gözlemlemek için çok zaman harcarlar. Örneğin, volkanik patlamaların, buzul çekilmelerinin veya orman yangınlarının meydana geldiği, araziyi temizleyen veya kayayı açığa çıkaran alanları incelerler.\nBu alanları zaman içinde inceleyen ekolojistler, ekolojik topluluklarda kademeli değişim süreçleri görmüşlerdir. Birçok durumda, rahatsız edilmiş bir alanda ortaya çıkan bir topluluk, genellikle uzun yıllar boyunca bir dizi değişimden geçer. Bu değişimler dizisine ekolojik süksesyon denir.\nEkolojik süksesyon, bir topluluğu oluşturan türlerde zaman içinde meydana gelen bir dizi aşamalı değişimdir. Ekolojistler genellikle başlangıç noktaları farklı olan iki tür süksesyon tanımlar:\nBirincil süksesyonda, yeni açığa çıkmış veya yeni oluşmuş kayaç ilk kez canlılar tarafından kolonize edilir. İkincil süksesyonda, daha önce canlılar tarafından işgal edilmiş bir alan rahatsız edilir ve bunun ardından yeniden kolonize olur.\nSüksesyon genellikle daha düşük tür çeşitliliğine sahip topluluklardan -ki bunlar daha az istikrarlı olabilir- daha yüksek tür çeşitliliğine sahip topluluklara -ki bunlar daha istikrarlı olabilir1‍ - doğru bir ilerlemeyi içerir, ancak bu genel bir kural değildir.\nBirincil süksesyon ve öncü türler\nBirincil süksesyon yeni arazi oluştuğunda veya çıplak kayaç açığa çıktığında meydana gelir ve ilk kez kolonize edilebilecek bir habitat sağlar.\nÖrneğin, Hawaii'nin Büyük Adası'nda olduğu gibi yanardağların patlamasının ardından birincil süksesyon meydana gelebilir. Lavlar okyanusa akarken yeni kayalar oluşur. Bu adaya her yıl yaklaşık 32 dönüm arazi eklenir. Birincil süksesyon sırasında bu araziye ne olur?\nİlk olarak, ayrışma ve diğer doğal güçler, alt tabakayı, kayacı, öncü türler olarak bilinen, az toprak gereksinimi olan bazı doyurucu bitkilerin ve likenlerin yerleşmesi için yeterince parçalar. Aşağıdaki görsele bakın. Bu türler, mineral bakımından zengin lavın daha da parçalanarak toprağa dönüşmesine yardımcı olur ve burada daha az dayanıklı diğer türler büyüyerek öncü türlerin yerini alır. Ayrıca, bu öncü türler büyüyüp öldükçe, sürekli artan bir çürüyen organik madde tabakasını oluştururlar ve toprak oluşumuna katkıda bulunurlar.\nHawaii, Maui'de lav üzerindeki birincil süksesyon sırasında öncü türler sukulentlerdir. Topluluk ekolojisi: Figür 17 Open Stax College, Biyoloji, CC BY 4. 0; Forest ve Kim Starr\nBu süreç süksesyon sırasında birçok kez tekrarlanır. Her aşamada, genellikle önceki türler tarafından çevrede yapılan değişiklikler nedeniyle yeni türler bir alana taşınır ve öncekilerin yerini alabilir. Bir noktada, topluluk nispeten istikrarlı bir duruma ulaşabilir ve kompozisyondaki değişim durabilir. Bununla birlikte, makalenin ilerleyen bölümlerinde tartışacağımız üzere, süksesyonun her zaman -hatta genellikle- değişmez bir son noktası olup olmadığı belirsizdir.\nİkincil süksesyonda, daha önce işgal edilmiş bir alan, topluluğunun çoğunu veya tamamını öldüren bir rahatsızlığın ardından yeniden kolonize edilir.\nİkincil süksesyonun tipik bir örneği, orman yangını ile temizlenen meşe ve ceviz ormanlarında görülür. Orman yangınları bitki örtüsünü büyük oranda yok eder ve bölgeden kaçamayan hayvanları öldürür. Ancak besin maddeleri kül şeklinde toprağa geri döner. Rahatsız edilmiş bir alan zaten besin açısından zengin bir toprağa sahip olduğundan, birincil süksesyondaki çıplak kayaçtan çok daha hızlı bir şekilde yeniden kolonize edilebilir.\nYangından önce meşe ve ceviz ormanlarından oluşan bitki örtüsüne uzun ağaçlar hakim olurdu. Yükseklikleri güneş enerjisi elde etmelerine yardımcı olurken, aynı zamanda zemini ve alçakta kalan diğer türleri gölgeleyebilirdi. Ancak yangından sonra bu ağaçlar hemen yeniden yeşermez. Bunun yerine, yeniden büyüyen ilk bitkiler genellikle tek yıllık bitkilerdir. Bunu birkaç yıl içinde hızla büyüyen ve yayılan otlar takip eder. Erken kolonileşenler, birincil süksesyonda oldukları için öncü türler olarak sınıflandırılabilir.\nGörselin uyarlandığı kaynak: Forest succession, Lucas Martin Frey, CC BY 3, 0\nUzun yıllar boyunca, en azından kısmen otların ve diğer türlerin büyümesinin neden olduğu ortamdaki değişiklikler nedeniyle, çalılar ortaya çıkacak, ardından küçük çam, meşe ve ceviz ağaçları gelecektir. Sonunda, daha fazla rahatsızlık olmadığı takdirde, meşe ve ceviz ağaçları baskın hale gelecek ve yoğun bir gölgelik oluşturarak topluluğu yangın öncesidurumuna geri döndürecektir. Bu süksesyon süreci yaklaşık 150 yıl sürer.\nSüksesyonun yolu ve bitiş noktası\nSüksesyonu ilk inceleyen ekolojistler, bunu bir topluluğun her zaman aynı aşamalardan geçtiği, öngörülebilir bir süreç olarak düşünmüşlerdir. Ayrıca süksesyonun nihai sonucunun, büyük ölçüde bir bölgenin iklimi tarafından belirlenen ve iklim topluluğu olarak adlandırılan istikrarlı, değişmeyen bir son durum olduğunu düşünmüşlerdir. Örneğin, yukarıdaki örnekte, olgun meşe ve ceviz ormanı klimaks (doruk) komünite olacaktır.\nGünümüzde, süksesyon için belirlenmiş bir yol ve istikrarlı bir klimaks topluluğu fikri sorgulanmaktadır. Süksesyonun, önceden belirlenmiş bir yol izlemek yerine, durumun özelliklerine bağlı olarak farklı rotalar izleyebileceği görülmektedir. 1‍ Ayrıca, bazı durumlarda istikrarlı doruk toplulukları oluşabilse de, bu birçok ortamda nadir olabilir. Ekosistemler, bir topluluğun denge durumuna ulaşmasını engelleyen ya da ulaşmayı başarsa bile bu durumdan hızla çıkaran sık sık rahatsızlıklar yaşayabilir.\nAçıklama ve KaynaklarÖzellik Bu makalenin uyarlandığı kaynaklar: \"Community ecology, \" Robert Bear ve David Rintoul, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/db89c8f8-a27c-4685-ad2a-19d11a2a7e2e@24, 18\"Succession in communities - Advanced\", Douglas Wilkin ve Jean Brainerd, CK-12 Foundation, CC BY-NC 3, 0Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar G. Tyler Miller ve Scott E. Spoolman, \"How Do Communities and Ecosystems Respond to Changing Environmental Conditions? \" Essentials of Ecology, 5. baskı (Belmont: Cengage Learning, 2009), 118. Referanslar\"Climax Community. \" Wikipedia. Son güncelleme: 27 Mart 2016. https: //en. wikipedia. org/wiki/Climax_community. \"Disturbance (Ecology). \" Wikipedia. Son güncelleme: 27 Mart 2016. https: //en. wikipedia. org/wiki/Disturbance_(ecology). \"Ecological Succession. \" Wikipedia. Son güncelleme: 31 Mayıs 2016. https: //en. wikipedia. org/wiki/Ecological_succession. Marietta College Department of Biology and Environmental Science. \"Succession. \" Biomes of the World. Son güncelleme: 14 Ekim 2013. http: //w3. marietta. edu/~biol/biomes/succession. htm. Miller, G. Tyler ve Scott E. Spoolman. \"How Do Communities and Ecosystems Respond to Changing Environmental Conditions? \", Essentials of Ecology, 115-119. 5. baskı Belmont: Cengage Learning, 2009. \"Pioneer Species. \" Wikipedia. Son güncelleme: 21 Mayıs 2016. https: //en. wikipedia. org/wiki/Pioneer_species. Purves, William K. , David E. Sadava, Gordon H. Orians ve H. Craig Heller. \"Disturbance and Community Structure. \" Life: The Science of Biology, 1063-1065. 7. baskı Sunderland: Sinauer Associates, 2003. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Disturbance Influences Species Diversity and Composition. \" Campbell Biology, 1222-1225. 10. baskı San Francisco: Pearson, 2011."
    },
    {
        "url": "https://tr.khanacademy.org/science/biology/ecology/biogeochemical-cycles/a/the-water-cycle",
        "title": "Su Döngüsü",
        "contents": "Önemli noktalar\nDünya'daki suyun büyük çoğunluğu okyanuslarda tuzlu su olarak bulunur. İnsanların ihtiyacı olan tatlı su ise Dünya üzerinde yalnızca çok küçük bir oranda bulunur. Dünya'nın yüzeyinde bulunan su, döngüye çabuk dahil olur fakat Dünya'daki suyun büyük bölümünü oluşturan kısım, buzullarda, okyanuslarda ve yeraltı su rezervlerinde bulunduğu için, bu kısmın döngüsü oldukça yavaştır. Su döngüsü karmaşıktır. Su, döngüsü içinde, hal değişimine uğrar ve ekosistemler arasında ve içinde fiziksel bir hareketi de söz konusudur. Yeraltı suyu yeraltında toprak parçacıkları arasında ve kaya çatlaklıklarında bulunur. Akiferler (sutaşırlar) ise, kuyu açılarak kullandığımız suyu içinde barındıran rezervlerdir.\nSu: Neden önemlidir?\nSu canlılar için epeyce önemlidir. Vücudunuzun yarısından fazlası sudur ayrıca hücrelerinize daha yakından bakacak olursak, %70'den fazlasının sudan ibaret olduklarını görürdük! Bu da, diğer çoğu hayvanın olduğu gibi, bizim de hayatta kalmak için suya ihtiyacımız olduğu anlamına gelir.\nDünya'daki suyun %97, 5'i tuzlu sudur. Geri kalanının %99'undan fazlası yeraltı suyu ya da buzul olarak bulunur. Sonuç olarak tatlı suların %1'inden azı göllerde, nehirlerde ve diğer mevcut yüzey formlarında bulunur.\nBu grafik, atmosfer ya da canlı organizmaların vücutları gibi küçük su rezervlerinden bahsetmiyor. Daha ayrıntılı bir anlatım için, USGS Water Science School'un internet sitesini ziyaret edebilirsiniz. 1‍ Grafik: Biyojeokimyasal döngüler (Biogeochemical cycles): Şekil 1 , Open Stax College, Concepts of Biology, CC BY 4. 0\nCanlıların hemen hemen hepsi, mevcut olan bu tatlı (içilebilir) suya muhtaçtır ve su eksikliğinin, ekosistemler üzerinde çok ciddi etkileri olabilir. İnsanlar, su elde edebilmek için farklı teknolojiler geliştirmiştir. Bunların arasında, yeraltı su rezervlerine ulaşmak için kuyu açmak, yağmur suyu toplamak ve okyanustan su elde edebilmek için suyu tuzdan arındırma gibi teknolojiler yer alır. Yine de, Dünya üzerinde birçok insanın içilebilir temiz su kaynaklarına sahip olmadıklarını bilmelisiniz.\nDünya'daki suların çoğu su döngüsüne, yani suyun bir yerden bir başka yere olan hareketine hızlı bir şekilde dahil olmaz. Aşağıdaki şekilde, her bir su molekülünün Dünya'nın büyük su rezervlerinde geçirdiği ortalama süreyi gösteren, kalma süresi adı verilen ölçümü görebilirsiniz. Okyanuslarda, yer altında ve buzul halde bulunan su, döngüye çok yavaş dahil olurken, sadece yeryüzünde bulunan suyun döngüye hızlı bir şekilde katıldığını söyleyebiliriz.\nGörsel hakları: \"Biyojeokimyasal döngüler (Biogeochemical cycles): Şekil 3\", Open Stax College, Biology, CC BY 4. 0\nSu Döngüsü\nSu döngüsü, Güneş enerjisi ile sağlanır. Güneş, okyanus yüzeylerini ve diğer su yüzeylerini ısıtır. Bu şekilde, sıvı haldeki su buharlaşır, katı haldeki su ise süblimleşir, başka bir deyişle katı halden direkt olarak gaz hale geçer. Güneşe bağlı bu süreçler, suyun, su buharı olarak atmosfere karışmasını sağlar.\nZaman içerisinde, atmosferdeki su buharı yoğunlaşır, bulutları oluşturur ve sonuç olarak da yağmur ve kar yani yağış olarak yeryüzüne iner. Yağış, yeryüzüne ulaştığında birkaç farklı yol izleyebilir. Bunların arasında yeniden buharlaşmak, yüzey üzerinde akmak ya da yeraltına sızmak bulunur.\nKara ekosistemlerinin doğal durumlarında, yağmur yeryüzüne ulaşmadan bitkilerin yapraklarına ya da diğer yüzeylerine düşer. Suyun bir kısmı, bitki yüzeyleri üzerinden kolaylıkla buharlaşır. Toprağa ulaşan su ise çoğu zaman yeraltına doğru geçmeye (sızmaya) başlar.\nToprak suya doyduğunda, çok şiddetli yağmurlarda veya toprak daha fazla su alamadığında, su, yüzeyler üzerinde akmaya başlar. Geçirgen olmayan yüzeylere örnek olarak, doğal ekosistemlerde bir kayayı, şehir ekosistemlerinde ise asfaltı ya da çimentoyu verebiliriz.\nGörsel hakları: Su döngüsü (The water cycle), NOAA National Weather Service Jetstream, CC BY 2. 0\nToprağın üst tabakalarındaki su, bitkilerin kökleri tarafından emilir. Bitkiler bu suyun bir kısmını kendi metabolizmaları için kullanır, bu şekilde metabolize edilen su, bitki bir hayvan tarafından yendiğinde hayvanların vücuduna geçer. Bitkilerin topraktan aldığı suyun çok büyük bir kısmı, terleme denilen bir mekanizma ile atmosfere geri döner. Terleme sırasında, köklerden giren su, ölü hücrelerden yapılmış damarsı tüpler aracılığı ile bitkinin üst kısımlarına taşınır ve yapraklar üzerinde bulunan stomata adı verilen porlardan da buharlaşır.\nBir bitki kullanmayacağı suyu neden alır? Harika bir soru! Bitkilerin, suyun yer ile gökyüzü arasındaki hareketine yardımcı olan borucuklar gibi davranması başlangıçta garip görünebilir. Bitkiler sizce bu süreçte ne elde ediyor olabilirler? Öncelikle, bitkilerin terleme aracılığı ile iyonlar ve minerallerin hareket etmesini sağladığını unutmamalıyız. Bu iyon ve minerallar kökler aracılığı ile alınır ve terleme aracılığı ile bitkinin üst kısımlarına taşınır. Bu da, terlemenin, bir bitkinin \"dolaşım sistemi\" için çok önemli olduğunu gösterir. Terleme, suyun yapraklardan buharlaşması ile aynı zamanda bitkilerin soğumasını sağlar. Ek olarak, suyun, fotosentezde kullanılması için bitkinin yeşil kısımlarına ulaşmasını ve sağlar. Bu arada, bu, köklerden alınan suyun çok ama çok küçük bir kısmı için geçerlidir. 2, 3‍\nSu, bitki kökleri tarafından emilmezse, yeraltına doğru süzülmeye devam eder ve böylece yeraltı suyu haline gelir. Yeraltı suyu, toprak parçacıkları arasındaki porlarda, kayaların içindeki çatlaklarda bulunur ve bu su, önemli bir tatlı su rezervidir. Sığ yeraltı suyu, çatlaklardan süzülerek bir su akıntısına karışır ve böylece yeniden yeryüzüne çıkmış olur.\nYeraltı suyunun bir kısmı, yerin derinliklerinde bulunur ve burada, bu şekilde binlerce yıl kalabilir. Yealtı su rezervleri ya da akiferlerdeki su, kuyu açılarak içme ya da sulama suyu olarak kullanılır. Bugün, birçok akiferdeki su, kendi kendini yenileyemeden önce tüketilmektedir.\nSu döngüsü, diğer döngüleri de etkiler\nSu döngüsü kendi başına oldukça önemlidir. Suyun döngüsünün ve yağışın, Dünya üzerindeki diğer ekosistemler üzerindeki etkisi de çok fazladır. Yağış ve suyun yüzeyler üzerinde akması, farklı elementlerin döngüsünde de önemli bir rol oynar. Bu elementler arasında karbon, azot, fosfor ve sülfür yer alır. Suyun toprak ya da yüzeyler üzerinde akması, bu elementlerin kara ekosistemlerinden, su ekosistemlerine geçmesine yadımcı olur.\nBundan sonraki makalelerden bu konuyu biraz daha ayrıntılı olarak ele alacak ve farklı elementlerin biyojeokimyasal döngülerini inceleyeceğiz.\nAçıklama ve KaynaklarÖzellik Bu makalenin uyarlandığı kaynaklar: \"Biyojeokimyasal döngüler (Biogeochemical cycles)\", Robert Bear, David Rintoul, Bruce Snyder, Martha Smith-Caldas, Christopher Herren ve Eva Horne, CC BY 4. 0; orijinal makaleyi ücretsiz olarak bu adresten indirebilirsiniz: http: //cnx. org/contents/db89c8f8-a27c-4685-ad2a-19d11a2a7e2e@24. 18\"Biyojeokimyasal döngüler (Biogeochemical cycles)\", Open Stax College, Concepts of Biology, CC BY 4. 0; orijinal makaleyi ücretsiz olarak bu adresten indirebilirsiniz: http: //cnx. org/contents/b3c1e1d2-839c-42b0-a314-e119a8aafbdd@9. 10Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar\"The World's Water, \" The USGS Water Science School, son güncelleme: 2 Mayıs 2016, http: //water. usgs. gov/edu/earthwherewater. html. John W. Kimball, \"Transpiration, \" son güncelleme: 16 Mayıs 2011, http: //www. biology-pages. info/T/Transpiration. html. Datko, Sunny. \"What Is Plant Transpiration? \" San Diego Hydro. Son güncelleme: 30 Mayıs 2012. http: //sdhydroponics. com/2012/05/30/what-is-plant-transpiration/. Referanslar Datko, Sunny. \"What Is Plant Transpiration? \" San Diego Hydro. Son güncelleme: 30 Mayıs 2012. http: //sdhydroponics. com/2012/05/30/what-is-plant-transpiration/. \"Description of the Hydrologic Cycle. \" Northwest River Forecast Center. http: //www. nwrfc. noaa. gov/info/water_cycle/hydrology. cgi. \"Groundwater. \" The USGS Water Science School. Son güncelleme: 2 Mayıs 2016. http: //water. usgs. gov/edu/earthgw. html. \"Groundwater. \" Wikipedia. Son güncelleme: 7 Haziran 2016. https: //en. wikipedia. org/wiki/Groundwater. Kimball, John W. \"Transpiration, \" son güncelleme: 16 Mayıs 2011. http: //www. biology-pages. info/T/Transpiration. html. Raven, Peter H. , George B. Johnson, Kenneth A. Mason, Jonathan B. Losos ve Susan R. Singer. \"Biogeochemical Cycles. \" Biology, 1209-1214. 10. baskı, New York: Mc Graw-Hill, 2014. \"Summary of the Water Cycle. \" The USGS Water Science School. Son güncelleme: 2 Mayıs 2016. http: //water. usgs. gov/edu/watercyclesummary. html. \"The World's Water. \" The USGS Water Science School. Son güncelleme: 2 Mayıs http: //water. usgs. gov/edu/earthwherewater. html."
    },
    {
        "url": "https://tr.khanacademy.org/science/biology/biodiversity-and-conservation/threats-to-biodiversity/a/invasive-species",
        "title": "İstilacı Türler",
        "contents": "Önemli noktalar\nİstilacı türler o alanın doğal türleri arasına sonradan girer ve yeni girdikleri alanlarda zararlı olabilirler veya zararlıdırlar. 1‍ İstilacı türler kaynak kullanımı veya habitat (doğal ortam) için yerli türlerle rekabet edip onlara üstün gelebilirler, böylece komünitenin yapısını değiştirirler ve komüniteyi yok oluşa doğru götürebilirler. Örneğin çim sazanı olarak bilinen bir balık türü, bir habitattaki balıklar ve balıkçılık için tehlike oluşturabilir.\nGiriş\nAşağıdaki fotoğrafa bir göz atın. Hava güzel ve etraf sakin, siz de arabanızı sürüyorsunuz. Ancak o da ne? Ağaçlar sankibir şeyle kaplanmışlar . Fotoğrafa daha yakından bakarsanız neredeyse tüm bölgenin kalın, yeşil bir örtü ile kaplandığını göreceksiniz. Bu örtü aslında kudzu denilen istilacı bir bitki türüdür.\nGörsel hakları: Kudzu Katie Ashdown, CC BY 2, 0\nKudzu, bol kaynakların ve az avcının olduğu yeni bir ekosisteme yeni bir tür girdiği zaman neler olacağına ait uç bir örnektir. Kudzu Amerika Birleşik Devletleri'ne 1800'lü yılların sonlarında süs bitkisi olarak girmiş, 1900'lerin başlarında ABD'nin güneyinde erozyona karşı çok yoğun olarak dikilmiştir. Bu bitkiyi dikenler, bitkinin kısa zamanda tüm alanı kaplayacağını bilmiyorlardı. Bitki günde neredeyse 30 santimetre kadar uzuyor, sarmaşık gövdesiyle yeri, ağaçları, çalıları, hatta evleri ve eski arabaları çepeçevre sarıyordu. 2‍\nKudzu gibi istilaci türler capcanlı —ve korkutucu! — olurlar, insanların sebep oldukları da dahil ekolojik değişikliklerin komüniteyi ve ekosistemleri nasıl değiştirdiklerine örnektirler. Bu yazıda detaylı olarak istilacı türlerin ne olduğuna ve ekosistemleri nasıl bozduklarına bakacağız (genellikle doğal türlerin sayısını azaltarak ve komünitenin tüm yapısını değiştirerek).\nİstilacı tür nedir?\nİstilacı tür, bir alanın doğal türleri dışında olan yani dışarıdan gelen, ve geldiği yeni alanda zararlı olabilecek —veya zaten zararlı olmuş— türdür. 1‍ Aşağıda istilacı türlerin birkaç örneği görülmektedir. İster bir orman yürüyüşünde, ister bir tekne gezintisinde olsun, hatta şehirde caddede yürürken bile istilacı türlerle karşılaşma şansınız vardır.\nBu istilacı türler hakkında daha fazla okuyun Hevhulma, Lythrum salicaria, ve zebra midyesi, Dreissena polymorpha, gibi istilacı türler bazı su ekosistemlerini tehtit etmektedirler. Bazı ormanlar akdiken Rhamnus cathartica, sarımsak otu Alliaria petiolata ve Agrilus planipennis tarafından tehdit edilmektedir. Sığırcık yani Sturnus vulgaris, bazı doğal türlerle yuva yerleri için rekabete girebilmektedir.\nGörselin uyarlandığı kaynak: Komünite Ekolojisi: Şekil 16, Open Stax College, Biology, CC BY 4, 0. Orijinal çalışmadan uyarlanmıştır (soldan sağa, sol üstten başlayarak): Liz West; M. Mc Cormick, NOAA; E. Dronkert; Dan Davison; USDA; Don De Bold\nVaka çalışması: Çim sazanı\nSu dünyasının \"kudzu\"suna, yani çim sazanına bir bakalım. Bu balıklar belirli göllere bırakıldıktan sonra yüksek çoğalma hızları ve müthiş iştahları sayesinde sayıca artma özelliğine sahiptir. Öyle ki bazı nehir kollarında biyokütlenin %95'ini oluşturacak bir miktara ulaşmışlardır. Yalnızca bu da değil, örneğin bu balıklar ABD ve Kanada arasında uluslararası su yolları ile ilgili hukuki bir davanın nedeni olmuşlardır! İşte çim sazanı denilen bu balık türü, istilacı bir türün yeni bir alanda tutunması sonucu neler olabileceğinin bir uç örneğidir.\nÇim sazanının istilacı tür olarak etkilediği bir ekosistem örneğine bakalım. Tek bir tür değil de bir grup akraba türünden oluşan çim sazanı, ABD'ye 1970'lerde girmiştir. 2‍ Çim sazanını daha çok balıkçılar ve kanalizasyon arıtma tesisleri ithal etmişlerdir. Arıtma tesisleri, sazanın filtre beslenme kabiliyetini kullanarak su birikintilerini aşırı planktondan temizlemek istemişlerdir. Ancak bazı balıklar kaçmıştır. 1980'lere gelindiğinde bu balıklar Mississippi Nehri havzasını ve İllinois Nehri'ni kendi kolonileri haline getirmişlerdir.\nÇok yemeleri ve hızlı üreme kabiliyetleri sayesinde çim sazanları, aynı alanı ve gıda kaynaklarını paylaştıkları doğal türlerle girdikleri rekabetlerde genelde üstün gelmektedir. Siyah sazan midyeleri ve yılanları yiyerek bunlara ihtiyaç duyan yerel balık türlerini sıkıntıya sokar ve kabuklu canlılara zarar verir. Diğer bir çim sazanı türü olan gümüş sazan ise, yerel balık türlerinin larva ve çocukluk dönemi için temel bir gıda olan planktonları yer. 2‍\nÇim sazanı yenen bir balık olmasına karşılık kılçıklıdır ve genelde gıda olarak tüketilmez. Ayrıca balık tutmaya giderseniz dikkatli olmanız gerekir, her an bir çim sazanı karşınıza çıkıp size tokat atabilir! Yaklaşan motorun sesinden korkan balık genellikle kendini havaya fırlatır ve doğrudan kayığın içine düşebilir veya sizlere zarar verebilir (aşağıda atlayan bir çim sazanı görüyorsunuz).\nGörsel hakları: Çim sazanı Steve Hillebrand, USFWS, CC BY 2, 0\nYukarıda bahsedilen örnek bölgeye geri dönelim. ABD'deki Büyük Göller bölgesi, bölgenin ödüllü somon balığı ve alabalık balıkçıları çim sazanı tarafından tehdit edilmektedir. Bu istilacı balıklar, Büyük Göller bölgesini Mississippi Nehri'ne bağlayan büyük su yolu da dahil olmak üzere Michigan Gölü'ne akan kanal ve nehirlere yerleşmiş durumdadır.\nSazanları bu kanallardan uzak tutmak için göç etmelerini engelleyecek elektrikli bariyerler kullanılmaktadır. Ancak tehdit ciddiliğini koruduğu için birçok eyalet ve Kanada, Şikago Kanalı'nı Michigan Gölü'nden kalıcı olarak ayırmak için dava açmışlardır. Şu anda çim sazanının yalnızca bir rahatsızlık unsuru olarak mı kalacağını —zebra midyesi gibi istilacı türlerde olduğu gibi— yoksa dünyanın en büyük tatlı su balıkçılığını eninde sonunda yok mu edeceğini henüz bilmiyoruz.\nÇim sazanı örneği bize popülasyon ve komünite ekolojisi, balıkçılık yönetimi ve politikanın kesişme noktalarını göstermekle kalmayıp, ekolojinin insanların gıda kaynakları ve ülke ekonomisi için gerçekten son derece önemli olduğunu da göstermektedir. Ayrıca ekolojinin nehirde zevkli bir gün geçirmek isteyen vatandaş için nasıl önemli olduğunu da göstermektedir. . . uçan bir sazan tarafından kim tokat yiyecek! : )\nAçıklama ve KaynaklarÖzellik Bu makale, orijinalin uyarlaması olan \"Community ecology\" Robert Bear ve David Rintoul, CC BY 4, 0 makalesinin değiştirilerek yayımlanmış halidir. Orijinal makaleyi ücretsiz olarak bu adresten indirebilirsiniz: http: //cnx. org/contents/db89c8f8-a27c-4685-ad2a-19d11a2a7e2e@24, 18. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar\"What Is An Invasive Species? \" National Invasive Species Information Center, son güncelleme: 24 Mayıs 2016, https: //www. invasivespeciesinfo. gov/whatis. shtml. \"Journey with Nature: Kudzu, \" The Nature Conservancy, alıntı yapılan tarih: 17 Temmuz 2016, http: //www. nature. org/ourinitiatives/regions/northamerica/unitedstates/indiana/journeywithnature/kudzu-invasive-species. xml. \"Asian Carp, \" New York Invasive Species Information, Alıntı yapılan tarih ve kaynak: 6 Haziran 2016, http: //nyis. info/? action=invasive_detail&id=29. Referanslar\"Asian Carp. \" New York Invasive Species Information. Alıntı yapılan tarih ve kaynak: 6 Haziran 2016, http: //nyis. info/? action=invasive_detail&id=29. \"Invasive Species. \" National Wildlife Federation. Alıntı yapılan tarih ve kaynak: 6 Haziran 2016, https: //www. nwf. org/Wildlife/Threats-to-Wildlife/Invasive-Species. aspx. \"Journey with Nature: Kudzu. \" The Nature Conservancy. Alıntı yapılan tarih: 17 Temmuz 2016. http: //www. nature. org/ourinitiatives/regions/northamerica/unitedstates/indiana/journeywithnature/kudzu-invasive-species. xml. \"What Is An Invasive Species? \" National Invasive Species Information Center. Son güncelleme: 24 Mayıs 2016. https: //www. invasivespeciesinfo. gov/whatis. shtml."
    },
    {
        "url": "https://tr.khanacademy.org/science/biology/behavioral-biology/animal-behavior/a/learned-behaviors",
        "title": "Sonradan Kazanılan (Öğrenilmiş) Davranışlar",
        "contents": "Önemli noktalar\nAlışkanlık, bir hayvanın tekrarlanan bir uyarıcıya yanıt vermeyi kademe kademe bıraktığı basit bir öğrenilmiş davranıştır. Damgalama, yavrularda kısa bir dönem boyunca gerçekleşen özelleşmiş öğrenim biçimidir - ördeklerin annelerini damgalamaları gibi. Klasik koşullanmada yeni bir uyarıcı, kendisinin önceden tanımlanmış uyaranlarla tekrar tekrar eşleştirilmesi yoluyla halihazırda var olan bir yanıtla bağdaştırılır. Edimsel koşullanmada bir hayvan, bir davranışın ardından aldığı ödül veya ceza yoluyla o davranışı daha sık ya da seyrek gerçekleştirmeyi öğrenir. Bazı hayvanlar, özellikle primatlar, daha karmaşık öğrenim biçimlerine sahiptirler, problem çözme ve zihinsel harita inşası gibi.\nGiriş\nEğer bir köpek sahibiyseniz - ya da köpek sahibi bir arkadaşınız varsa - köpeklerin oturma, yalvarma, yuvarlanma ve ölü taklidi yapma gibi davranışlar konusunda eğitilebileceğini biliyorsunuzdur. Tüm bunlar öğrenilmiş davranış örnekleridir ve köpekler kayda değer öğrenim yetisine sahip olabilmektedir. Bazı tahminlere göre çok akıllı bir köpek, iki buçuk yaşındaki bir insanla eşit düzeyde bilişsel yeteneklere sahiptir! 1‍\nÖğrenilmiş davranış, genel olarak, bir organizmanın tecrübesi sonucu geliştirdiği bir davranıştır. Öğrenilmiş davranışlar, genetik olarak kodlanmış ve herhangi bir geçmiş tecrübe veya eğitim olmaksızın gerçekleştirilebilen, doğuştan gelen davranışlarla karşıtlık gösterir. Mesela zebra ispinozları şakımayı öğrenmeye genetik olarak programlanmıştır, fakat şakıma biçimleri babalarından duydukları seslere bağlıdır.\nBu yazıda, hayvanlarda öğrenilmiş davranışların bazı örneklerine göz atacağız. Alışkanlık ve damgalama gibi basit olanlarla başlayıp, sonrasında edimsel koşullanma ve bilişsel öğrenim gibi daha karmaşık durumlara doğru ilerleyeceğiz.\nBasit öğrenilmiş davranışlar\nÖğrenilmiş davranışlar, doğuştan gelen bileşen veya destekleyenleri olsa da, özgün bir organizmanın çevredeki değişimlere uyum sağlamasına imkan verir. Öğrenilmiş davranışlar geçmiş tecrübeler tarafından değişime uğratılabilir; basit öğrenilmiş davranış örnekleri alışkanlık ve damgalamayı içerir.\nAlışkanlık, bir hayvanın bir uyarıcı veya işarete tekrar tekrar maruz kaldığı bir dönemin ardından onlara yanıt vermeyi bıraktığı basit bir öğrenme biçimidir. Bu bir ilişkisel olmayan öğrenme çeşididir, yani uyarıcı herhangi bir ödül ya da cezayla ilişkilendirilmez.\nMesela çayır köpekleri bir avcı tehdidiyle karşı karşıya kaldıklarında tipik olarak bir uyarı çığlığı atarlar. Büyük ve potansiyel olarak aç bir hayvanın varlığını belirten bu uyarı çığlığını, ilk başta insan adımlarını duyduklarında da atarlar.\nGörsel hakları: Black-tailed prairie dogs, Mathae, CC BY-SA 3, 0\nAncak çayır köpekleri, bu sesi başlarına kötü bir şey gelmeden tekrar tekrar duydukça, insanların ayak seslerine kademe kademe alışırlar. Neticede ayak seslerine yanıt olarak uyarı çığlığını atmayı bırakırlar. Bu örnekte alışkanlık, insanların ayak seslerine özgüdür, zira hayvanlar diğer potansiyel avcılara yanıt vermeye devam ederler.\nDamgalama, ördekler ve kazlar gibi bazı hayvanların gelişimlerinde belirli bir yaş veya yaşam evresinde meydana gelen basit ve son derece özgül bir öğrenme çeşididir. Ördek yavruları yumurtadan çıktıklarında gördükleri ilk erişkin hayvanı, ki çoğunlukla anneleridir, damgalarlar. Bir ördek yavrusu annesini damgaladıktan sonra, annesinin görünüşü onda hayatta kalmaya yönelik davranışları tetikleyen bir işaret görevi görür, annesini takip ve taklit etmek gibi.\nGörsel hakları: Behavioral biology: Figure 6, Open Stax College, Biology, CC BY 4, 0\nPeki bunun, ördek yavrusunu dişi bir ördeği takip etmeye kodlayan, doğuştan gelen bir davranış olmadığını nasıl biliyoruz? Buradan hareketle, damgalamanın tecrübeyle koşullanan bir öğrenme süreci olduğunu nasıl biliyoruz? Eğer yeni doğmuş ördekler ve kazlar annelerinden önce bir insanı görürse, o insanı damgalayacak ve tıpkı annelerini izleyecekleri gibi onu takip edeceklerdir.\nDamgalamanın iyi bir amaç doğrultusunda kullanımının ilginç bir örneği, türün civcivlerini koruma altında yetiştirerek nesli tehlikede olan boğmacaları iyileştirme çabalarında görülür. Biyologlar yavrularla ilgilenirken tam takım bir boğmaca kostümü giyer, bu sayede insanlar yerine kostümün parçası olan kukla kuşları damgalamalarını sağlarlar. Neticede ise hafif bir uçak kullanarak kuşlara göç etmeyi öğretir, onları doğaya salmak için hazırlarlar. 2, 3‍\nGörsel hakları: sol, Costumed human, Steve Hillebrand/USFWS, CC BY 2, 0; sağ, Whooping crane ultralight migration, USFWS, CC BY 2, 0\nKoşullanmış davranışlar\nKoşullanmış davranışlar, ilişkisel öğrenmenin sonucudur ve iki biçime ayrılırlar: Klasik koşullanma ve edimsel koşullanma.\nKlasik koşullanmada, herhangi bir uyarıcıyla ilişkilendirilmiş bir yanıt, geçmiş bir bağı bulunmayan ikinci bir uyarıcıyla ilişkilendirilir. Klasik koşullanmanın en meşhur örneği İvan Pavlov'un köpekleri ağızlarını zil sesi duyduklarında sulandırmaları için - ki bu onlar için önceden yemekle ilişkili bir yanıttır - koşullandırdığı deneylerinde görülür.\nPavlov'un gözlemlediği, ve sizin de fark etmiş olabileceğiniz, gibi, herhangi bir yemek kokusu veya görüntüsüne yanıt olarak köpeklerin salyaları akar ya da ağızları sulanır. Bu köpeklerin doğuştan, öğrenmeye ihtiyaç duymaksızın yaptığı bir şeydir. Klasik koşullanma dilinde, bu halihazırda var olan uyarıcı-yanıt çifti, yemek kokusu veya görüntüsü gibi bir koşulsuz bir uyarıcı ve ağzın sulanması gibi bir koşulsuz bir yanıta ayrılabilir.\nGörsel hakları: Behavioral biology: Figure 7, Open Stax College, Biology, CC BY 4, 0\nPavlov'un deneylerinde, bir köpeğe yemek verildiği zaman koşulsuz uyarıcının yanında başka bir uyarıcı da temin edilmişti. Daha spesifik olursak, köpeğin her yemek alışında bir çan çalınmıştı. Bu çanın çalınışının yemekle birleşimi koşullandırıcı uyarıcıya örnektir - koşulsuz uyarıcıyla paralel olarak iletilen yeni bir uyarıcı.\nZaman içinde, köpekler çanın çalınışını yemekle ilişkilendirmeyi ve ağızlarının suyunu akıtarak yanıt vermeyi öğrenmişlerdi. Neticede çanın çalınmasına, koşulsuz uyarıcı olan yemek ortada olmasa bile ağızlarını sulandırarak yanıt verir olmuşlardı. Bu yeni, yapay uyarıcı-yanıt çifti bir çanın çalması gibi bir koşullu uyarıcı ve ağzın sulanması gibi bir koşullu yanıttan oluşmakta.\nPeki yemeğe yanıt olarak ağzın sulanmasından oluşan bu koşulsuz yanıt, çana yanıt olarak ağzın sulanmasından oluşan koşullu yanıtla tıpatıp aynı mı? Aslında hayır. Pavlov koşullandırılmış köpeklerdeki salyanın aslında yapı olarak koşullandırılmamış köpeklerin salyasından ayrı olduğunu keşfetmiştir.\nEdimsel Koşullanma\nEdimsel koşullanma, var olan bir uyarıcı-yanıt çiftine gerek duymaması açısından klasik koşullanmadan biraz farklıdır. Onun yerine, organizma ne zaman bir davranış sergilese - ya da bir davranışı gerçekleştirmenin orta basamağında - kendisine bir ödül ya da ceza verilir. İlk başta, organizma davranışı - örn. bir kola basmak - tamamen şans eseri gerçekleştirebilir. Pekiştirme yoluyla, organizma davranışı daha sık ya da seyrek gerçekleştirmeye teşvik edilir.\nEdimsel koşullanmanın önde gelen araştırmacılarından ilki, alttaki resimde göreceğiniz Skinner kutusunun mucidi, psikolog B. F. Skinner'dı. Skinner fareleri, bastıklarında kendilerine yiyecek dağıtan bir kol içeren kutulara koymuştu. Fareler önceleri kola birkaç kez kazara basmış, sonrasında kola basmayı yiyeceğe ulaşmakla ilişkilendirmeye başlar olmuşlardı. Zamanla, fareler yiyeceği almak için kola basmayı sıklaştırmışlardı.\nGörselin uyarlandığı kaynak: Skinner box, Andreas1, CC BY-SA 3, 0; uyarlanmış görsel CC BY-SA 3, 0 lisanslıdır.\nSkinner'ın tüm deneyleri hoş atıştırmalıklar içermiyordu. Kutunun dibi, farelere ceza olarak elektrik şoku verebilecek metal bir ızgaradan oluşuyordu. Fare belli bir davranışı her sergilediğinde elektrik şoku yemeye başlayınca, o davranışı yapmayı bırakmayı çabucak öğrendi. Bu örneklerin gösterdiği gibi, edimsel koşullanmada, hem pozitif hem de negatif desteklemeler bir organizmanın davranışlarını şekillendirmede kullanılabilir. Ah! Zavallı fareler!\nEdimsel koşullanma, hayvan eğitiminin büyük kısmının temelidir. Örneğin köpeğiniz her oturduğunda, yuvarlandığında veya havlamaktan sakındığında ona bir bisküvi verebilir veya \"Aferin! \" diyebilirsiniz. Öte yandan, inekler elektrikli çitlerle çevrelenmiş bir alandayken çitlere sürtünmemeyi çabucak öğreneceklerdir.\nBu örneklerin resmettiği üzere, pekiştirme yoluyla sağlanan edimsel koşullanma, hayvanların doğalarınca sergilemeyeceği davranışlar göstermelerine veya normalde repertuarlarının parçası olan davranışlardan kaçınmalarına neden olabilir.\nÖğrenme ve Biliş\nİnsanlar, diğer primatlar ve primat olmayan bazı hayvanlar klasik ve edimsel koşullanma başlıklarına uymayan, gelişmiş öğrenme yeteneğine sahiptir. Gelin, insan olmayan hayvanlarda problem çözme ve karmaşık mekansal öğrenmenin birkaç örneğini inceleyelim.\nŞempanzelerde Problem Çözme\nAlman bilim insanı Wolfgang Köhler şempanzelerde problem çözümünün ilk çalışmalarından birkaçını gerçekleştirmiştir. Şempanzelerin soyut düşünce yeteneğine sahip olduklarını ve bir bulmacanın muhtemel çözümlerini düşünüp, çözümün sonucunu, çözümü uygulamadan öngörebildiklerini keşfetmiştir.\nÖrneğin, bir deneyinde, Köhler şempanzelerin kafesine, erişemeyecekleri kadar yükseğe, bir muz asmıştı. Kafes zeminine ayrıca birçok kutu rastgele yerleştirilmişti. Bu ikilemle karşılaşınca, bazı şempanzeler - birkaç hatalı başlangıç ve biraz hüsran sonrası - kutuları üst üste dizmiş, kutuların üstüne çıkmış ve muzu almışlardı. Bu davranış, kutuları üst üste dizmenin sonuçlarını eylemi gerçekleştirmeden gözlerinde canlandırabildiklerini öne sürer. 5‍\nFarelerde Mekansal Öğrenme\nBasit ilişkilendirmenin ötesine uzanan öğrenme biçimi primatlarla sınırlı değildir. Örneğin, 1920lerde gerçekleştirilen labirent koşusu deneyleri - labirent aşağıda mevcut -, farelerin karmaşık mekansal öğrenme yeteneğine sahip olduğunu göstermiştir. 6, 7‍\nGörselin uyarlandığı kaynak: Behavioral biology: Figure 9, Open Stax College, Biology, CC BY 4, 0; orijinal yayın Blodgett6‍ , tekrar üretim Tolman7‍\nBu deneylerde fareler üç gruba ayrılmıştır:\nI. Grup: Fareler labirentin sonundaki yiyeceğe birinci günden ulaştılar. II. Grup: Fareler altı gün art arda labirentin sonunda yiyecek olmaksızın labirente kondular. III. Grup: Fareler üç gün art arda labirentin sonunda yiyecek olmaksızın labirente kondular.\nŞaşırtmayan şekilde, yiyecek ödülleri birinci günden verilen farelerin, ödülleri ilk başta verilmeyen farelere göre daha hızlı öğrendikleri - labirentin sonuna varmaya çalışırken yaptıkları hataların sayısında daha hızlı bir düşüş olduğu - ortaya çıkmıştır. Fakat daha da çarpıcı olanı, II. ve III. gruplardaki farelere yiyecek verildikten sonra olanlardır.\nGörselin uyarlandığı kaynak: Behavioral biology: Figure 9 Open Stax College, Biology, CC BY 4, 0; orijinal yayın Blodgett8‍ , tekrar üretim Tolman9‍\nHer iki grupta da, kendilerine yiyecek verilmesi sonrası, fareler hata sayılarında keskin bir düşüş gerçekleştirmiş, neredeyse I. grubu yakalamışlardır. Bu kalıp II. ve III. gruplardaki farelerin gerçekte verimli bir şekilde öğrenerek zihinsel bir harita inşa ediyor olduklarını öne sürmüştür. Sadece yiyecekleri ortaya çıkana kadar öğrendiklerini göstermek için pek sebepleri olmamıştı!\nBu sonuçlar farelerin doğrudan bir ödül olmaksızın da, diğer bir deyişle pekiştirme eksikliğinde de, karmaşık mekânsal öğrenme yeteneğine sahip olduklarını göstermiştir. Sonraki deneyler farelerin sadece koşullu bir dizi dönüşü öğrenmektense zihinlerinde labirentin bir temsilini - bilişsel bir haritasını - yaptıklarını doğrulamıştır.\nAçıklama ve KaynaklarÖzellik Bu makalenin uyarlandığı kaynak: \"Behavioral biology: Proximate and ultimate causes of behavior\", Open Stax College, Biology, CC BY 4, 0. Orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 53. Uyarlanmış makale CC-BY-NC-SA 4. 0 lisansıyla lisanslanmıştır. Alıntı yapılan çalışmalar Dan Nosowitz, \"I Met the World's Smartest Dog, \" Popular Science, son güncelleme: 26 Ağustos 2013, http: //www. popsci. com/science/article/2013-07/i-met-worlds-smartest-dog. Deanna Conners, \"Why Are These Biologists Dressed Up As Whooping Cranes? \" Earth Sky, son güncelleme: 28 Ekim 2014, http: //earthsky. org/earth/why-are-these-biologists-dressed-up-as-whooping-crane. \"Is Migration Innate or Learned? \" Socio-Environmental Synthesis Center, son güncelleme: 29 Ağustos 2013, http: //www. sesync. org/news/fagan-whooping-cranes. Douglas Wilkin ve Jean Brainard, \"Learned Behavior in Animals - Advanced, \" CK-12 Foundation, son güncelleme: 23 Mart 2016, http: //www. ck12. org/book/CK-12-Biology-Advanced-Concepts/section/14, 7/. J. L. Gould ve C. G. Gould, \"Kohler's Research on the Mentality of Apes, \" Animal Cognition Home Page, alıntı yapılan tarih: 20 Haziran 2016, http: //www. pigeon. psy. tufts. edu/psych26/kohler. htm. H. C. Blodgett, \"The Effect of the Introduction of Reward Upon the Maze Performance of Rats, \" University of California Publications in Pyschology 4, no 8 (1929), 117. Tolman, Edward Chace, \"Substitution of a More Demanded Goal-Object, \" Purposive Behavior in Animals and Men (Berkeley: California Üniversitesi Yayınları, 1949), 48. H. C. Blodgett, \"The Effect of the Introduction of Reward Upon the Maze Performance of Rats, \" University of California Publications in Pyschology 4, no 8 (1929), 120. Tolman, Edward Chace, \"Substitution of a More Demanded Goal-Object, \" Purposive Behavior in Animals and Men (Berkeley: California Üniversitesi Yayınları, 1949), 49. Referanslar\"Animal Cognition. \" Wikipedia. Son güncelleme: 19 Haziran 2016. https: //en. wikipedia. org/wiki/Animal_cognition. Blodgett, H. C. \"The Effect of the Introduction of Reward Upon the Maze Performance of Rats. \" University of California Publications in Pyschology 4, no 8 (1929): 113-134. Campbell, Neil A. , Jane B. Reece, Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Learning Establishes Specific Links Between Experience and Behavior. \" Campbell Biology, 8. baskı, 1125-1129. San Francisco: Benjamin Cummings, 2008. \"Classical and Operant Conditioning (Skinner). \" Learning Theories. Alıntı yapılan tarih: 20 Haziran 2016. http: //www. learning-theories. com/operant-conditioning-skinner. html. \"Classical Conditioning. \" Wikipedia. Son güncelleme: 3 Haziran 2016. https: //en. wikipedia. org/wiki/Classical_conditioning. Conners, Deanna. \"Why Are These Biologists Dressed Up As Whooping Cranes? \" Earth Sky. Son güncelleme: 28 Ekim 2014. http: //earthsky. org/earth/why-are-these-biologists-dressed-up-as-whooping-crane. Gould, J. L. ve C. G. Gould. \"Kohler's Research on the Mentality of Apes. \" Animal Cognition Home Page. Alıntı yapılan tarih: 20 Haziran 2016 http: //www. pigeon. psy. tufts. edu/psych26/kohler. htm. \"Is Migration Innate or Learned? \" Socio-Environmental Synthesis Center. Son güncelleme: 29 Ağustos 2013. http: //www. sesync. org/news/fagan-whooping-cranes. Kimball, John W. \"Some Simple Forms of Learned Behavior. \" Kimball's Biology Pages. Son güncelleme: 17 Şubat 2011. http: //www. biology-pages. info/L/Learned Behavior. html. \"Kohler and Insight Learning. \" Boundless Psychology. Son güncelleme: 26 Mayıs 2016. https: //www. boundless. com/psychology/textbooks/boundless-psychology-textbook/learning-7/cognitive-approaches-to-learning-48/kohler-and-insight-learning-201-12736/. \"Latent Learning. \" Wikipedia. Son güncelleme: 7 Nisan 2016. https: //en. wikipedia. org/wiki/Latent_learning. \"Learning. \" Wikipedia. Son güncelleme: 9 Haziran 2016. https: //en. wikipedia. org/wiki/Learning. Mc Leod, Saul. \"Tolman - Latent Learning. \" Simply Psychology. Alıntı yapılan tarih: 20 Haziran 2016. http: //www. simplypsychology. org/tolman. html. Nosowitz, Dan. \"I Met the World's Smartest Dog. \" Popular Science. Son güncelleme: 26 Ağustos 2013. http: //www. popsci. com/science/article/2013-07/i-met-worlds-smartest-dog. \"Operant Conditioning. \" Wikipedia. Son güncelleme: 17 Mayıs 2016. https: //en. wikipedia. org/wiki/Operant_conditioning. Raven, Peter H. , George B. Johnson, Kenneth A. Mason, Jonathan B. Losos ve Susan R. Singer. \"Animal Cognition\" Biology, 1141-1142. 10. baskı New York: Mc Graw-Hill, 2014. Raven, Peter H. , George B. Johnson, Kenneth A. Mason, Jonathan B. Losos ve Susan R. Singer. \"Learning. \" Biology, 1137-1139. 10. baskı New York: Mc Graw-Hill, 2014. Raven, Peter H. , George B. Johnson, Kenneth A. Mason, Jonathan B. Losos ve Susan R. Singer. \"The Development of Behavior. \" Biology, 1139-1141. 10. baskı New York: Mc Graw-Hill, 2014. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Learning Establishes Specific Links Between Experience and Behavior. \" Campbell Biology, 1138-1143. 10. baskı San Francisco: Pearson, 2011. Tolman, Edward Chace. \"Substitution of a More Demanded Goal-Object. \" Purposive Behavior in Animals and Men, 48-53. Berkeley: California Üniversitesi Yayınları, 1949. Wilkin, Douglas ve Jean Brainard. \"Learned Behavior in Animals - Advanced. \" CK-12 Foundation. Son güncelleme: 23 Mart 2016. http: //www. ck12. org/book/CK-12-Biology-Advanced-Concepts/section/14, 7/."
    },
    {
        "url": "https://tr.khanacademy.org/science/biology/principles-of-physiology/body-structure-and-homeostasis/a/homeostasis",
        "title": "Homeostaz",
        "contents": "Önemli noktalar\nHomeostaz, sabit ve göreli olarak kararlı bir iç ortamın korunması için değişimlere karşı direnme eğilimidir. Homeostaz, çeşitli özelliklerin ayar noktaları olarak bilinen hedef değerlerinin değişmesine karşı gelmek için negatif geri bildirim döngülerini kullanır. Negatif geri bildirim döngülerine zıt olarak pozitif geri bildirim döngüleri baştaki uyarıcıların gücünü arttırır, yani sistemi başlangıç noktasından uzağa taşırlar.\nGiriş\nŞu anda içinde oturduğunuz odanın sıcaklığı nedir? Tahminimce tamı tamına 98, 6∘F‍ / 37, 0∘C‍ değildir. Fakat vücut sıcaklığınız çoğu zaman bu değere çok yakındır. Öyle ki, eğer gerçek vücut sıcaklığınız bu dar aralığın içinde kalmazsa (95∘F‍ / 35∘C‍ ile 107∘F‍ / 41, 7∘C‍ arasında) karşılaşacağınız sonuçlar tehlikeli hatta ölümcül olabilir.\nSabit ve kararlı bir iç ortamın korunması için değişimlere karşı direnme eğilimine homeostaz adı verilir. Vücut, sıcaklık ile birlikte birçok faktör için homeostazı korur. Örneğin, kanınızdaki çeşitli iyonların konsantrasyonları, p H değeri ve glikoz konsantrasyonu da sabit tutulmalıdır. Eğer bu değerler fazla yüksek veya fazla düşük olursa çok hasta olabilirsiniz.\nHomeostaz birçok seviyede korunur, sıcaklık söz konusu olduğunda sadece vücut seviyesinde olduğu gibi değil. Örneğin mide etrafındaki organlardan daha farklı olan bir p H'a, her bir hücre de etrafındaki sıvıdan farklı bir iyon konstantrasyonuna sahiptir. Homeostazın her seviyede korunması, vücudun genel işlevini sürdürmenin anahtarıdır.\nPeki homeostaz nasıl korunur? Bu soruyu bazı örnekleri inceleyerek cevaplayalım.\nHomeostazın Korunması\nVücudunuzdakiler gibi biyolojik sistemler, sürekli olarak denge noktalarından uzaklaştırılırlar. Örneğin, egzersiz yaptığınızda kaslarınız ısı üretimini arttırıp vücut sıcaklığınızı yukarı taşır. Benzer bir şekilde bir bardak meyve suyu içtiğinizde kan şekeriniz fırlar. Homeostaz vücudunuzun bu değişimleri fark edip onlara karşı çıkma kabiliyetine bağlıdır.\nHomeostazın korunumu negatif geri bildirim döngülerini içerir. Bu döngüler, onları tetikleyen uyarıcıya veya sinyale karşı çıkarlar. Örneğin, vücut sıcaklığınız çok yüksekse, bir negatif geri bildirim döngüsü onu ayar noktası, yani hedef değer olan 98, 6∘F‍ / 37, 0∘C‍ 'ye geri düşürmeye çalışır.\nPeki bunu nasıl yapar? İlk olarak, yüksek sıcaklık, genellikle uç kısımları derimizde bulunan sinir hücreleri ve beynimiz diyebileceğimiz sensörler tarafından algılanır ve durum, beyinde sıcaklığı ayarlayan kontrol merkezine bildirilir. Kontrol merkezi bilgiyi işler ve görevleri uyarıcıya karşı çıkıp vücut sıcaklığını azaltmak olan, örneğin ter bezleri gibi dengeleyicileri devreye sokar.\nGörselin uyarlandığı kaynak: Homeostasis: Figure 1, Open Stax College, Anatomy & Physiology, CC BY 4, 0\nVücut sıcaklığının yalnızca hedef değerinin üzerine çıkması değil, altına inmesi de söz konusu olabilir. Homeostatik sistemler genellikle en az iki tane negatif geri bildirim döngüsünü devreye sokarlar:\nBiri, vücut sıcaklığı gibi bir parametre, ayar noktasının üstünde olduğunda aktive edilir ve onu aşağıya geri çekmek için tasarlanmıştır. Diğeri ise, bir parametre ayar noktasının altında olduğunda aktive edilir ve onu yukarıya geri çekmek için tasarlanmıştır.\nBu fikri biraz daha somutlaştırmak için vücut sıcaklığını kontrol eden, birbirlerine zıt, geri bildirim döngülerini ele alalım.\nVücut sıcaklığının düzenlenmesinde homeostasik yanıtlar\nEğer çok ısınır veya soğursanız çeperdeki ve beyindeki sensörler beyninizdeki, hipotalamus adı verilen bölgede bulunan sıcaklık ayarlama merkezine, vücut sıcaklığınızın ayar noktasından saptığını bildirir.\nÖrneğin, sıkı bir egzersiz yapıyorsanız vücut sıcaklığınız ayar noktasının üstüne çıkabilir ve vücudunuzu serinletecek mekanizmaları aktive etmeniz gerekir. Çevrenize doğru ısı kaybını hızlandırmak için derinize olan kan akışı artar ve terin derinizden buharlaşması vücudunuzun serinlemesine yardımcı olacağı için de terlemeye başlayabilirsiniz. Ek olarak, derin nefes almak da ısı kaybını arttırabilir.\nGörsel hakları: Homeostasis: Figure 4 Open Stax College, Biology, CC BY 4, 0\nÖte yandan, eğer soğuk bir odadaysanız ve sıcak tutacak bir şekilde giyinmediyseniz; beyninizdeki sıcaklık merkezinin, sizi ısıtmak için bazı tepkileri tetiklemesi gerekir. Derinize olan kan akışı azalır ve kaslarınızın daha fazla ısı üretmesi için titremeye başlayabilirsiniz. Tüyleriniz diken diken de olabilir: Vücudunuzdaki tüyler dikilip derinizin yakınında bir hava tabakasını hapseder ve bu ısı artışında rol oynayan hormonların salgılanışını hızlandırır.\nHomeostatik yanıtlar davranışları etkileyebilir mi? Evet, etkileyebilirler! Örneğin, vücudunuz çok ısınırsa, ısı üretiminizi azaltacak şekilde hareket etmeden uzanmak isteyebilir ve iştahınızı kaybedebilirsiniz. Öte yandan, vücut sıcaklığınız düştüğünde de, ısı üretimini arttırmak üzere yemek yemeniz için aç hissedip, hareket etmek isteyebilirsiniz.\nAyar noktası her zaman kesin bir değere sahip olmamakla birlikte, değişebilen bir hedef de olabilir. Mesela vücut sıcaklığı 24 saatlik dilim boyunca değişir, akşam üzeri en yüksek ve sabahın erken saatlerinde en düşük değerine ulaşır. 2‍ Isı üreten yanıtların, normal ayar noktasından daha yüksek sıcaklıklarda aktive edilebilmesini sağlamak için, ateş de, sıcaklığın ayar noktasında geçici bir artışa sebep olur3‍ .\nGeri bildirimin aksaması homeostazı aksatır.\nHomeostaz negatif geri bildirim döngülerine bağlıdır. Bu yüzden geri bildirim döngülerine müdahale eden her şey homeostazı da aksatabilir ve çoğu zaman, aksatır da. İnsan vücudu söz konusu olduğunda, bu durum, hastalıklara yol açabilir.\nÖrneğin, diyabet insülin hormonunun bulunduğu geri bildirim döngüsündeki bozukluk yüzünden gerçekleşen bir hastalıktır. Bozulmuş geri bildirim döngüsü vücudun yüksek kan şekerini sağlıklı bir seviyeye indirgemesini zorlaştırır veya imkânsız kılar.\nDiyabetin nasıl ortaya çıktığını anlayabilmek için kan şekeri düzenlemesinin temellerini göz atalım. Sağlıklı bir insanda kan şekeri değerleri, insülin ve glukagon adı verilen iki hormon tarafından kontrol edilir.\nİnsülin kandaki glikoz konsantrasyonunu azaltır. Siz bir yemek yedikten sonra kan şekeri değerleriniz yükselir ve pankreastaki β hücrelerinden insülin salgısı tetiklenir. İnsülin, yağ ve kas hücreleri gibi vücut hücrelerini glikozu yakıt olarak kullanmaları için tetikleyen bir sinyal görevi görür. İnsülin ayrıca glikozun, bir depolama molekülü olan glikojene dönüştürülmesine sebep olur. İki süreçte de şeker kandan alınır, kan şekeri değerleri düşer, insülin salgısı azaltılır ve tüm sistem homeostaza geri getirilir.\nGörselin uyarlandığı kaynak: The endocrine pancreas: Figure 2, Open Stax College, Anatomy & Physiology, CC BY 4, 0\nGlukagon ise bunun tam tersini yapar: glikozun kandaki konstantrasyonunu arttırır. Eğer bir süre yemek yemediyseniz kan şekeri değerleriniz düşüp α hücreleri adı verilen, başka bir pankreas hücresi grubundan glukagon salınmasını tetikler. Glukagon, karaciğer üzerinde çalışır, böylece glikojen, glikoza parçalanır ve kan dolaşımına bırakılarak kan şekeri değerlerini yükseltir. Bu durum da, glukagon salgısını azaltarak sistemi homeostaza geri getirir.\nDiyabet, bir insanın pankreası yeterli insülin üretemediğinde, vücut hücreleri insüline tepki vermeyi bıraktığında veya ikisi aynı anda gerçekleştiğinde ortaya çıkar. Vücut hücreleri, bu koşullar altında glikozu kandan alamaz ve bu sebeple de kan şekeri değerleri yemeklerden sonra uzun bir süre boyunca yüksek kalır. Bunun iki sebebi vardır:\nKas ve yağ hücreleri yeteri kadar glikoz veya yakıt alamazlar. Bu insanların yorgun hissetmeleri, hatta kas ve yağ dokularının aşınması ile sonuçlanabilir. Yüksek kan şekeri idrarın artması, susama, hatta susuzluk gibi semptomlara sebep olabilir. Bu zamanla daha ciddi zorluklara yol açabilir. 4, 5‍\nPozitif geri bildirim döngüleri\nHomeostaz sistemleri genellikle negatif geri bildirim döngülerini devreye sokarlar. Negatif geri bildirim döngüsünün karakteristik özelliği bir değişime karşı çıkarak, vücut sıcaklığı veya kan şekeri gibi bir parametrenin değerini ayar noktasına geri getirmesidir.\nBazı biyolojik sistemler ise pozitif geri bildirim döngülerini kullanır. Pozitif geri bildirim döngüleri, negatif geri bildirim döngülerinin aksine başlangıç sinyalinin gücünü arttırır. Pozitif geri bildirim döngüleri çoğunlukla tamamlanması için desteklenmesi gereken süreçlerde bulunur, mevcut durumu sürdürme söz konusu olduğunda değil.\nPozitif geri bildirim döngülerinden biri, doğum sırasında devreye girer. Doğum sırasında bebeğin kafası rahim ağzına yani bebeğin çıkacağı, rahmin en altında bulunan bölgeye baskı yapar ve beyne uzanan nöronları aktive eder. Nöronlar, hipofiz bezinden oksitosin hormonunun salınmasına yol açan bir sinyal gönderir.\nOksitosin rahmin daha fazla kasılmasını sağlayarak, rahim ağzı üzerindeki baskıyı arttırır. Bu, daha fazla oksitosin salınmasına sebep olur ve daha da büyük kasılmalar üretir. Bu pozitif geri bildirim döngüsü bebek doğana kadar devam eder.\nGörsel hakları: Homeostasis: Figure 2 Open Stax College, Anatomy & Physiology, CC BY 4, 0\nReferanslarÖzellik Bu makale aşağıdaki makalelerden uyarlanmıştır. Bu makaledeki görseller aşağıdaki makalelerden alınmış ve etraflarındaki metinlerin görsellerle uyuşmaları için değişiklikler yapılmıştır: \"Homeostasis\", Open Stax College, Biology, CC BY 4, 0; orijinal makaleyi ücretsiz olarak bu adresten indirebilirsiniz: http: //cnx. org/contents/185cbf87-c72e-48f5-b51e-f14f21b5eabd@10, 8\"Homeostasis\", Open Stax College, Anatomy & Physiology, CC BY 4, 0; orijinal makaleyi ücretsiz olarak bu adresten indirebilirsiniz: http: //cnx. org/contents/14fb4ad7-39a1-4eee-ab6e-3ef2482e3e22@8, 24. \"The endocrine pancreas\", Open Stax College, Anatomy & Physiology, CC BY 4, 0; orijinal makaleyi ücretsiz olarak bu adresten indirebilirsiniz: http: //cnx. org/contents/14fb4ad7-39a1-4eee-ab6e-3ef2482e3e22@8, 25Bu makale CC BY-NC-SA 4, 0 lisanslıdır. Alıntı yapılan çalışmalar\"Human Body Temperature, \" Wikipedia, son güncelleme: 18 Haziran 2016, https: //en. wikipedia. org/wiki/Human_body_temperature. \"Circadian Rhythm, \" WIkipedia, son güncelleme: 29 Haziran 2016, https: //en. wikipedia. org/wiki/Circadian_rhythm. David E. Sadava, David M. Hillis, H. Craig Heller ve May Berenbaum, \"Physiology, Homeostasis, and Temperature Regulation, \" Life: The Science of Biology, 9. baskı (Sunderland: Sinauer Associates, 2009), 847. \"Causes of Diabetes, \" National Institute of Diabetes and Digestive and Kidney Diseases, son güncelleme: Haziran 2014, http: //www. niddk. nih. gov/health-information/health-topics/Diabetes/causes-diabetes/Pages/index. aspx. Mayo Clinic Staff, \"Hyperglycemia in Diabetes, \" son güncelleme: 18 Nisan 2015, Mayo Clinic, http: //www. mayoclinic. org/diseases-conditions/hyperglycemia/basics/definition/con-20034795. Referanslar\"Causes of Diabetes. \" National Institute of Diabetes and Digestive and Kidney Diseases. Son güncelleme: Haziran 2014. http: //www. niddk. nih. gov/health-information/health-topics/Diabetes/causes-diabetes/Pages/index. aspx. \"Circadian Rhythm. \" WIkipedia. Son güncelleme: 29 Haziran 2016. https: //en. wikipedia. org/wiki/Circadian_rhythm. Ganong, W. F. \"Factors Determining the Blood Glucose Level. \" Review of Medical Physiology, 219. 9. baskı Los Altos: Lange Medical Publications, 1979. Ganong, W. F. \"Temperature Regulation. \" Review of Medical Physiology, 177-181. 9. baskı Los Altos: Lange Medical Publications, 1979. \"Homeostasis: Positive/Negative Feedback Mechanisms. \" Anatomy and Physiology: A Learning Initiative Website. Son güncelleme: 18 Mayıs 2013. http: //anatomyandphysiologyi. com/homeostasis-positivenegative-feedback-mechanisms/. \"Homeostatic Mechanisms Function to Maintain the Body in a State of Equilibrium and Allow a Degree of Independence from the Environment. \" Biology Guide. net. Alıntı yapılan tarih ve kaynak: 22 Haziran 2016, http: //www. biologyguide. net/bya7/bya7-16-11. htm. \"Human Body Temperature. \" Wikipedia. Son güncelleme: 18 Haziran 2016. https: //en. wikipedia. org/wiki/Human_body_temperature. Mayo Clinic Staff. \"Hyperglycemia in Diabetes. \" Son güncelleme: 18 Nisan 2015. Mayo Clinic. http: //www. mayoclinic. org/diseases-conditions/hyperglycemia/basics/definition/con-20034795. Open Stax College, Anatomy & Physiology. \"Homeostasis. \" Son güncelleme: 26 Şubat 2016. http: //cnx. org/contents/FPt K1zmh@8, 24: 8Q_5p QQo@4/Homeostasis. Open Stax College, Biology. \"Homeostasis. \" Open Stax CNX. Son güncelleme: 23 Mart 2016. http: //cnx. org/contents/GFy_h8cu@10, 8: BP24ZReh@7/Homeostasis. Openstax. \"Energy and Heat Balance. Open Stax CNX. Son güncelleme: 19 Haziran 2013. http: //cnx. org/contents/x9vl-NZc@3/Energy-and-Heat-Balance. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Feedback Control Maintains the Internal Environment in Many Animals. \" Campbell Biology, 875-877. 10. baskı San Francisco: Pearson, 2011. Reece, Jane B. , Lisa A. Urry, Michael L. Cain, Steven A. Wasserman, Peter V. Minorsky ve Robert B. Jackson. \"Homeostatic Processes for Thermoregulation Involve Form, Function, and Behavior. \" Campbell Biology, 878-883. 10. baskı San Francisco: Pearson, 2011. Sadava, David E. , David M. Hillis, H. Craig Heller ve May Berenbaum. \"Insulin and Glucagon Regulate Blood Glucose Concentrations. \" Life: The Science of Biology, 864. 9. baskı Sunderland: Sinauer Associates, 2009. Sadava, David E. , David M. Hillis, H. Craig Heller ve May Berenbaum. \"Physiology, Homeostasis, and Temperature Regulation. \" Life: The Science of Biology, 832-848. 9. baskı Sunderland: Sinauer Associates, 2009. Wilkin, Douglas ve Niamh Gray-Wilson. \"Disruption of Homeostasis - Advanced. \" Son güncelleme: 23 Mart 2016. http: //www. ck12. org/book/CK-12-Biology-Advanced-Concepts/section/17, 6/. Wilkin, Douglas ve Niamh Gray-Wilson. \"Homeostasis and the Human Body - Advanced. \" CK-12 Foundation. Son güncelleme: 23 Mart 2016. http: //www. ck12. org/book/CK-12-Biology-Advanced-Concepts/section/17, 4/. Wilkin, Douglas ve Niamh Gray-Wilson. \"Systems Interactions in the Human Body - Advanced. \" Son güncelleme: 23 Mart 2016. http: //www. ck12. org/book/CK-12-Biology-Advanced-Concepts/section/17, 5/. Ek okuma için öneriler\"Causes of Diabetes. \" National Institute of Diabetes and Digestive and Kidney Diseases. Son güncelleme: Haziran 2014. http: //www. niddk. nih. gov/health-information/health-topics/Diabetes/causes-diabetes/Pages/index. aspx. Lewis, James L. , III. \"Electrolytes. \" Merck Manual: Consumer Version. Alıntı yapılan tarih ve kaynak: 22 Haziran 2016, https: //www. merckmanuals. com/home/hormonal-and-metabolic-disorders/electrolyte-balance/electrolytes. Mayo Clinic Staff. \"Hyperglycemia in Diabetes. \" Son güncelleme: 18 Nisan 2015. Mayo Clinic. http: //www. mayoclinic. org/diseases-conditions/hyperglycemia/basics/definition/con-20034795."
    },
    {
        "url": "https://tr.khanacademy.org/science/biology/human-biology/circulatory-pulmonary/a/components-of-the-blood",
        "title": "Kanın Bileşenleri",
        "contents": "Giriş\nParmağınıza bir şey batarsa ya da diziniz yaralanırsa kan damlacıklarının oluştuğunu görürsünüz. Sadece çıplak gözle bakıldığında bu damlacıklar, tıpkı gıda boyası veya boya gibi eşit dağılan kırmızı bir sıvıdan oluşuyor gibi görünebilir. Fakat bir mikroskop altında incelerseniz, kanınızın aslında sıvı ile hücrelerin karışımı olduğunu göreceksiniz. Görüntüyü daha da büyütebilirseniz, sıvıda yüzen birçok makromolekülün (protein gibi) ve iyonların (sodyum gibi) olduğunu görürsünüz. Bu bileşenlerin hepsi vücutta kanın rol almasında oldukça önemlidir.\nKan nedir?\nKan, dolaşım sisteminin damarları boyunca taşınan bir sıvı olarak tanımlanır. İnsan kanında plazma (sıvı kısım), kan hücreleri (hem alyuvar hem akyuvar) ve trombositler olarak adlandırılan hücre parçaları vardır.\nPlazma kanın temel bileşenidir ve çoğunlukla su, proteinler, iyonlar, besinler ve artıkların karışımıyla oluşur. Alyuvarlar (kırmızı kan hücreleri) oksijen ve karbondioksitin taşınmasından sorumludur. Trombositler kan pıhtılaşmasından sorumludur. Akyuvarlar (beyaz kan hücreleri) bağışıklık sisteminin bir parçasıdır ve bağışıklık tepkisinde işlev görür.\nPlazma insan kanının %55’ini oluştururken, hücreler ve trombositler insan kanının yaklaşık %45’ini oluşturur. Aşağıdaki şemada alyuvarlar, değişik tiplerdeki (büyük, mor hücreler) akyuvarlar ve trombositler gösterilmiştir.\nKanın sıvı bileşeni olan plazma, santrifüjde yüksek hızda bir kan tüpünün döndürülmesiyle tek başına bırakılabilir. Daha yoğun olan hücreler ve trombositler tüpün alt kısmına giderek kırmızı ve beyaz katmanlar oluştururken, plazma sarı bir katman oluşturarak tüpün üst kısmında tek başına kalır.\nPlazmanın yaklaşık %90'ı sudur. Geriye kalan %10'luk kısmı iyonlar, proteinler, besinler, atıklar ve çözünmüş gazlardan oluşturur. Plazmada bulunan iyonlar, proteinler ve diğer moleküller, özellikle önemli bir rol oynayan albümin (insan plazmasındaki ana protein) ile kan p H'ını ve ozmotik dengeyi korumak için önemlidir.\nPlazmada bulunan moleküllerin bazıları daha özel işlevlere sahiptir. Örneğin, hormonlar uzun mesafe sinyalleri olarak hareket eder, antikorlar patojenleri tanır ve nötralize eder ve pıhtılaşma faktörleri yara bölgesinde kan pıhtısı oluşumunu destekler. (Pıhtılaşma faktörlerinden sıyrılan plazmaya serum denir. ) Kolesterol gibi lipitler de plazmada taşınırlar, ancak suda çözünmedikleri için refakatçi proteinlerle birlikte seyahat etmelidirler.\nAlyuvarlar (Kırmızı Kan Hücreleri)\nKırmızı kan hücreleri ya da eritrositler vücutta dolaşan ve dokulara oksijen taşıyan özelleşmiş hücrelerdir. İnsanlarda kırmızı kan hücreleri küçük ve bikonkavdır (merkez kısmı en ince, sadece 7‍ -‍ 8‍ μμm. m‍ boyutunda). Olgunlaştıklarında mitokondri ya da çekirdek içermezler.\nBu özellikler, kırmızı kan hücrelerinin oksijen taşıma görevlerini etkili bir şekilde yerine getirmelerini sağlar. Küçük boyut ve bikonkav şekil, yüzey alanı-hacim oranını arttırır, gaz alışverişini geliştirir, çekirdeğin olmaması ise oksijen taşınmasında kullanılan önemli bir protein olan hemoglobin için ek alan sağlar. Mitokondri yokluğu ise kırmızı kan hücrelerinin taşıdıkları oksijeni kullanmasını engelleyerek vücudun dokularına ulaşan oksijen miktarını maksimuma çıkarmayı sağlar.\n_Görselin uyarlandığı kaynak: \"Modifiye edilmiş orak hücresi, \" ABD Ulusal Kalp, Akciğer, ve Kan Enstitüsü (genel kullanıma açık). _\nAkciğerlerde, alyuvarlar oksijeni alır ve vücudun geri kalanında dolaştıkça oksijeni akciğerin çevresindeki dokulara bırakırlar. Alyuvarlar ayrıca dokulardan akciğerlere kadar bir atık ürün olan karbondioksitin taşınmasında önemli bir rol oynar. Karbondioksitin bir kısmı doğrudan hemoglobine bağlanır ve alyuvarlar karbondioksiti bikarbonat haline dönüştüren bir enzim taşır. Bikarbonat plazma içinde çözülür ve akciğerlere taşınır, burada tekrar karbondioksite dönüştürülür ve serbest bırakılır.\nAlyuvarlar ortalama 120‍ günlük ömre sahiptir. Eski ve zarar görmüş alyuvarlar karaciğerde ve dalakta parçalanır ve kemik iliğinde yenileri üretilir. Alyuvar üretimi, düşük seviyede oksijene yanıt olarak böbrek tarafından salınan eritropoietin hormonu tarafından kontrol edilir. Bu negatif geri bildirim döngüsü, vücuttaki alyuvar sayısının zaman içinde nispeten sabit kalmasını sağlar.\nTrombositler ve Kan Pıhtılaşması\nPlateletler olarak da adlandırılan trombositler, kan pıhtılaşmasında görev alan hücre parçalarıdır. Trombositler, megakaryosit denen büyük hücrelerin parçalara ayrılmasıyla üretilir ve her biri ayrı ayrı 2000‍ -‍ 3000‍ trombosit yapar. Trombositler disk şeklindedir ve küçüktür. Yaklaşık olarak 2‍ -‍ 4‍ μμm. m‍ çapındadır.\nBir kan damarının tabakası hasar gördüğünde (örneğin, parmağınızı kanatacak kadar derin kesmişseniz), trombositler yapışkan bir tıkaç oluşturdukları yara bölgesine çekilir. Buradaki trombositler diğer trombositleri de yapışkan hale getirmekle kalmayıp, aynı zamanda kan plazmasında bulunan suda çözünebilir bir protein olan fibrinojeni fibrin (suda çözünmeyen bir protein) haline getiren bir sinyal dizisi aktive eder. Fibrin, trombosit tıkacını güçlendiren iplikler oluşturur ve daha fazla kan kaybını önleyen bir pıhtı oluşturur.\n_Görselin uyarlandığı kaynak: Kanın bileşenleri: Şekil 4, Open Stax College, Biology (CC BY 4, 0). _\nAkyuvarlar (Beyaz Kan Hücreleri)\nLökositler olarak da adlandırılan beyaz kan hücreleri, kırmızı kan hücrelerinden daha azdır ve kandaki hücrelerin %1‍ 'den daha azını oluşturur. Görevleri kırmızı kan hücrelerinin görevlerinden oldukça farklıdır. Öncelikli olarak bağışıklık tepkisinde rol alırlar. Ayrıca bakteriler ve virüsler gibi istilacıları tanır ve nötralize ederler.\nAkyuvarlar alyuvarlardan daha büyüktür ve alyuvarların aksine normal bir çekirdek ve mitokondriye sahiptir. Akyuvarlar beş temel türde karşımıza çıkar. Bu beş temel tür mikroskop altındaki görünüşlerine göre iki farklı gruba ayrılır.\nGranülositler olarak adlandırılan bir grup, nötrofilleri, eozinofilleri ve bazofilleri içerir ve mikroskopla incelendiğinde her birinin sitoplazmalarında lekelere neden olan granüllere sahip olduğu gözlenir. Diğer bir grup ise agranülositlerdir. Bunlar monosit ve lenfositleri içerir. Sitoplazmalarında granüller yoktur. _Görselin uyarlandığı kaynak: \"Kanın bileşenleri: Şekil 3, \" Open Stax College, Biology (CC BY 4, 0). _\nHer akyuvar türü savunmada belirli bir rol oynar. Örneğin, bazı akyuvarlar patojenleri yutmak ve parçalamakla uğraşırken, bazıları ise kimi mikroorganizmaları tanır ve bunlara karşı bağışıklık tepkilerini başlatır. Farklı tür akyuvarların farklı yaşam süreleri vardır- bazen saat farkı bazen yıl farkı olarak. Yeni hücreler ise çoğunlukla kemik iliğinde üretilir (bazıları ise timus, lenf düğümleri ve dalakta yapılır veya olgunlaşır. )\nKök Hücreler ve Kan Hücrelerinin Üretimi\nKırmızı kan hücreleri, beyaz kan hücreleri ve plateletleri üreten hücreler aslında tek bir ortak soydan gelir: hematopoetik kök hücre.\nKök hücrelerin ayırt edici özelliği, asimetrik olarak bölünmeleridir. Yani, bir yavru hücresi yeni bir kimlik kazanırken, diğer yavru hücresi aynı türden bir kök hücre olarak kalır. Kemik iliğinde bulunan hematopoetik kök hücrelerde ise bir yavru hücre hematopoetik kök hücre olarak kalır, diğeri farklı bir kök hücre türü haline gelir: miyeloid kök hücre veya lenfoid kök hücre.\nGörselin uyarlandığı kaynak: \"Kemik iliğinin hematopoetik sistemi, \" Open Stax College, Anatomy & Physiology (CC BY 3, 0).\nMiyeloid kök hücreler ve lenfoid kök hücreler de asimetrik olarak bölünürler ve kök hücre olmayan yavru hücreler kanın olgun hücre türlerini üretirler. Miyeloid kök hücreler kırmızı kan hücrelerini, trombositleri ve bazı beyaz kan hücresi türlerini meydana getirirken, lenfoid kök hücreler lenfositler olarak sınıflandırılan beyaz kan hücresi türlerini meydana getirir.\nHematopoetik, miyeloid ve lenfoid kök hücreler, bir insanın yaşamı boyunca bölünerek eski ve yıpranmış olanların yerine yeni kan hücreleri oluşturur.\nAçıklama ve Kaynaklar Açıklama: Bu makalenin uyarlandığı kaynaklar: \"Components of the blood, \" Open Stax College, Biology (CC BY 4, 0). \"Production of the formed elements, \" Open Stax College, Anatomy & Physiology (CC BY 3, 0). Uyarlanmış makale CC-BY-NC-SA 4. 0 lisansıyla lisanslanmıştır. Ek referanslar: Hematopoietic stem cell. (16 Şubat 2016). Alıntı yapılan tarih ve adres: 16 Şubat 2016, Wikipedia: https: //en. wikipedia. org/wiki/Hematopoietic_stem_cell. Purves, W. K. , Sadava, D. E. , Orians, G. H. ve Heller, H. C. (2003). Blood: A fluid tissue. Life: The science of biology (7. bsakı, sayfa 954-956). Sunderland, MA: Sinauer Associates. Purves, W. K. , Sadava, D. E. , Orians, G. H. ve Heller, H. C. (2003). CO2‍ is transported as bicarbonate ions in the blood. Life: The science of biology (7. baskı, sayfa 935-936). Sunderland, MA: Sinauer Associates. Raven, P. H. , Johnson, G. B. , Mason, K. A. , Losos, J. B. ve Singer, S. R. (2014). The components of blood. Biology (10. baskı, sayfa 1018-1021). New York, NY: Mc Graw-Hill. Reece, J. B. , Urry, L. A. , Cain, M. L. , Wasserman, S. A. , Minorsky, P. V. ve Jackson, R. B. (2011). Blood composition and function. Campbell biology (10. baskı, sayfa 928-931). San Francisco, CA: Pearson."
    }
]
